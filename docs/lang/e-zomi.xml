<?xml version="1.0" encoding="UTF-8"?>
<eba lang="Zomi" Description="This is ZOMI version">
	<info>Effortless Bible Analysis - EBA</info>
	<author>
		<name>Lian Than Tuang</name>
		<email>LTTMAIL.COM@GMAIL.COM lttmail.com@gmail.com</email>
		<url/>
	</author>
	<modification>
		<added>
			<job on="September 25, 2016">We started converting our data into XML!</job>
		</added>
		<updated>
			<job/>
		</updated>
		<removed>
			<job/>
		</removed>
	</modification>
	<index>
		<section id="1" name="01. Ai, Aisanna (Sorcerer)" tag="1">Ai, Aisanna (Sorcerer)</section>
		<section id="2" name="02. AIDS Natna (AIDS Disease)" tag="1">AIDS Natna (AIDS Disease)</section>
		<section id="3" name="03. An (Food)" tag="1">An (Food)</section>
		<section id="4" name="04. An Tang, An Tanna (Fasting)" tag="1">An Tang, An Tanna (Fasting)</section>
		<section id="5" name="05. Anpal (First Fruits)" tag="1">Anpal (First Fruits)</section>
		<section id="6" name="06. Biakinn, Pawlpi (Church)" tag="1">Biakinn, Pawlpi (Church)</section>
		<section id="7" name="07. Biakna (Religion)" tag="1">Biakna (Religion)</section>
		<section id="8" name="08. Biakpiakna Maan (True Worship)" tag="1">Biakpiakna Maan (True Worship)</section>
		<section id="9" name="09. Bum (Necromancer) " tag="1">Bum (Necromancer)</section>
		<section id="10" name="10. Cidamna, Khan Sauna (Health)" tag="1">Cidamna, Khan Sauna (Health)</section>
		<section id="11" name="11. Cii Kibang Mawhna (Gay, Lesbian)" tag="1">Cii Kibang Mawhna (Gay, Lesbian)</section>
		<section id="12" name="12. Dawi Hawlkhiatna (Deliverance)" tag="1">Dawi Hawlkhiatna (Deliverance)</section>
		<section id="13" name="13. Dawi Tawh Kikopna (Illuminati)" tag="1">Dawi Tawh Kikopna (Illuminati)</section>
		<section id="14" name="14. Dawimangpa (Satan)" tag="1">Dawimangpa (Satan)</section>
		<section id="15" name="15. Dawimangpa ta, Dawimangpa mi (Children of Satan)" tag="1">Dawimangpa ta, Dawimangpa mi (Children of Satan)</section>
		<section id="16" name="16. Deidanna, Guptuamna (Discrimination)" tag="1">Deidanna, Guptuamna (Discrimination)</section>
		<section id="17" name="17. Eden Huan (Eden Garden)" tag="1">Eden Huan (Eden Garden)</section>
		<section id="18" name="18. Gal, Langpanna (Enemy)" tag="1">Gal, Langpanna (Enemy)</section>
		<section id="19" name="19. Gambeel, Peemta (Refugee)" tag="1">Gambeel, Peemta (Refugee)</section>
		<section id="20" name="20. Geelna, Vaihawmna (Plan)" tag="1">Geelna, Vaihawmna (Plan)</section>
		<section id="21" name="21. Golhguk (Bribe)" tag="1">Golhguk (Bribe)</section>
		<section id="22" name="22. Gupkhiatna (Salvation)" tag="1">Gupkhiatna (Salvation)</section>
		<section id="23" name="23. Hanciamna (Trying Hard)" tag="1">Hanciamna (Trying Hard)</section>
		<section id="24" name="24. Hehna (Anger)" tag="1">Hehna (Anger)</section>
		<section id="25" name="25. Hehpihna (Grace)" tag="1">Hehpihna (Grace)</section>
		<section id="26" name="26. Hell Meikhuk (Hel)" tag="1">Hell Meikhuk (Hel)</section>
		<section id="27" name="27. Huaihamna (Greed)" tag="1">Huaihamna (Greed)</section>
		<section id="28" name="28. Hun Khiang, Hun Kibanglo (Teleportation)" tag="1">Hun Khiang, Hun Kibanglo (Teleportation)</section>
		<section id="29" name="29. Hun Nunung (End of Time)" tag="1">Hun Nunung (End of Time)</section>
		<section id="30" name="30. Hun Tomna, Nuntak Tomna (Temporary, Short Life)" tag="1">Hun Tomna, Nuntak Tomna (Temporary, Short Life)</section>
		<section id="31" name="31. Innkuan (Family)" tag="1">Innkuan (Family)</section>
		<section id="32" name="32. Itna, Ngaihna (Love)" tag="1">Itna, Ngaihna (Love)</section>
		<section id="33" name="33. Jubilee" tag="1">Jubilee</section>
		<section id="34" name="34. Kamciam Pelhna, Leh Langpankikna (Betrayal)" tag="1">Kamciam Pelhna, Leh Langpankikna (Betrayal)</section>
		<section id="35" name="35. Kampau, Pauzia (Talking, Conversation)" tag="1">Kampau, Pauzia (Talking, Conversation)</section>
		<section id="36" name="36. Kamsang (Prophet)" tag="1">Kamsang (Prophet)</section>
		<section id="37" name="37. Kamtuampau (Other Tongue, Unknown Tongue)" tag="1">Kamtuampau (Other Tongue, Unknown Tongue)</section>
		<section id="38" name="38. Kha ii Zia (Nature of Spirit)" tag="1">Kha ii Zia (Nature of Spirit)</section>
		<section id="39" name="39. Khangno (Youth)" tag="1">Khangno (Youth)</section>
		<section id="40" name="40. Khanin (Demon)" tag="1">Khanin (Demon)</section>
		<section id="41" name="41. Khasiangtho (Holy Spirit)" tag="1">Khasiangtho (Holy Spirit)</section>
		<section id="42" name="42. Khatlekhat Kizahtakna (Respect Each Other)" tag="1">Khatlekhat Kizahtakna (Respect Each Other)</section>
		<section id="43" name="43. Khatlekhat Thu Kikhenna (Judge Each Other)" tag="1">Khatlekhat Thu Kikhenna (Judge Each Other)</section>  
		<section id="44" name="44. Kidemna (Competition) " tag="1">Kidemna (Competition) </section>
		<section id="45" name="45. Kikhalna, Pumpi Kiukna (Discipline)" tag="1">Kikhalna, Pumpi Kiukna (Discipline)</section> 
		<section id="46" name="46. Kikhapna, Kitahna (Betting, Gambling)" tag="1">Kikhapna, Kitahna (Betting, Gambling)</section>
		<section id="47" name="47. Kineihna, Kineih Khemna (Pretence)" tag="1">Kineihna, Kineih Khemna (Pretence)</section>
		<section id="48" name="48. Kinialna (Argument)" tag="1">Kinialna (Argument)</section>
		<section id="49" name="49. Kiniamkhiatna (Humbleness)" tag="1">Kiniamkhiatna (Humbleness)</section>
		<section id="50" name="50. Kiphatsakna (Arrogance)" tag="1">Kiphatsakna (Arrogance)</section>

		<section id="51" name="51. Kipulaakna, Genkhiatna (Declaration, Confession)" tag="2">Kipulaakna, Genkhiatna (Declaration, Confession)</section>
		<section id="52" name="52. Kipumkhatna (Unity)" tag="2">Kipumkhatna (Unity)</section>
		<section id="53" name="53. Kisialhna (Boasting)" tag="2">Kisialhna (Boasting)</section>
		<section id="54" name="54. Kisikna (Regret, Repentance)" tag="2">Kisikna (Regret, Repentance)</section>
		<section id="55" name="55. Kitenna (Marriage)" tag="2">Kitenna (Marriage)</section>
		<section id="56" name="56. Laaktohna (Rapture)" tag="2">Laaktohna (Rapture)</section>
		<section id="57" name="57. Laisiangtho (Holy Bible)" tag="2">Laisiangtho (Holy Bible)</section>
		<section id="58" name="58. Lawki (Worldly Affair)" tag="2">Lawki (Worldly Affair)</section>
		<section id="59" name="59. Lawm (Friend)" tag="2">Lawm (Friend)</section>
		<section id="60" name="60. Leitawi, Leiba, Kawm (Loan, Debt, Borrow, Lend)" tag="2">Leitawi, Leiba, Kawm (Loan, Debt, Borrow, Lend)</section>
		<section id="61" name="61. Leitung (World)" tag="2">Leitung (World)</section>
		<section id="62" name="62. Lo Khawhna, Huan Bawlna, Gan Khawina (Agriculture)" tag="2">Lo Khawhna, Huan Bawlna, Gan Khawina (Agriculture)</section>
		<section id="63" name="63. Lungdam Kohna (Thanks Giving)" tag="2">Lungdam Kohna (Thanks Giving)</section>
		<section id="64" name="64. Lungdambawl (Christmas)" tag="2">Lungdambawl (Christmas)</section>
		<section id="65" name="65. Lungduaina (Patience)" tag="2">Lungduaina (Patience)</section>
		<section id="66" name="66. Lungnopna, Lungsim Daihna (Calmness)" tag="2">Lungnopna, Lungsim Daihna (Calmness)</section>
		<section id="67" name="67. Maipha (Favor)" tag="2">Maipha (Favor)</section>
		<section id="68" name="68. Maisakna (Forgiveness)" tag="2">Maisakna (Forgiveness)</section>
		<section id="69" name="69. Makai, Gam Uk, Kumpi (Government, Leader)" tag="2">Makai, Gam Uk, Kumpi (Government, Leader)</section>
		<section id="70" name="70. Mihing Ngeina (Human Nature)" tag="2">Mihing Ngeina (Human Nature)</section>
		<section id="71" name="71. Milim (Idol)" tag="2">Milim (Idol)</section>
		<section id="72" name="72. Nau Neihna, Nau Phiatna (Pregnancy, Abortion)" tag="2">Nau Neihna, Nau Phiatna (Pregnancy, Abortion)</section>
		<section id="73" name="73. Naupang (Children)" tag="2">Naupang (Children)</section>
		<section id="74" name="74. Nekkhawm (Communion) " tag="2">Nekkhawm (Communion) </section>
		<section id="75" name="75. Ngimna (Aim)" tag="2">Ngimna (Aim)</section>
		<section id="76" name="76. Nisuh (Palm)" tag="2">Nisuh (Palm)</section>
		<section id="77" name="77. Nulepa Omkhopna, Nulapa Mawhna (Sex)" tag="2">Nulepa Omkhopna, Nulapa Mawhna (Sex)</section>
		<section id="78" name="78. Nungzuite (Discipleship)" tag="2">Nungzuite (Discipleship)</section>
		<section id="79" name="79. Nuntakna ii Khiatna (Meaning of Life, Purpose of Life)" tag="2">Nuntakna ii Khiatna (Meaning of Life, Purpose of Life)</section>
		<section id="80" name="80. Pasian Deihna (God’s Will, God’s Desire)" tag="2">Pasian Deihna (God’s Will, God’s Desire)</section>
		<section id="81" name="81. Pasian Gam, Pasian Ukna (God’s Kingdom)" tag="2">Pasian Gam, Pasian Ukna (God’s Kingdom)</section>
		<section id="82" name="82. Pasian ii Hihna (God’s Nature)" tag="2">Pasian ii Hihna (God’s Nature)</section>
		<section id="83" name="83. Pasian ii Zia (God’s Character)" tag="2">Pasian ii Zia (God’s Character)</section>
		<section id="84" name="84. Pasian Tate (God’s Children)" tag="2">Pasian Tate (God’s Children)</section>
		<section id="85" name="85. Pasian Thu Genkhiatna (Mission, Evangelism)" tag="2">Pasian Thu Genkhiatna (Mission, Evangelism)</section>
		<section id="86" name="86. Pasian Thukhenna (God’s Judgement)" tag="2">Pasian Thukhenna (God’s Judgement)</section>
		<section id="87" name="87. Pasian Zahtakna (Fear of God)" tag="2">Pasian Zahtakna (Fear of God)</section>
		<section id="88" name="88. Pawi (Festival)" tag="2">Pawi (Festival)</section>
		<section id="89" name="89. Pentecost " tag="2">Pentecost </section>
		<section id="90" name="90. Pharisee" tag="2">Pharisee</section>
		<section id="91" name="91. Phatna, Lasakna, Tumging (Praise, Music)" tag="2">Phatna, Lasakna, Tumging (Praise, Music)</section>
		<section id="92" name="92. Phul Ngamna, Sep Ngamna (Risk)" tag="2">Phul Ngamna, Sep Ngamna (Risk)</section>
		<section id="93" name="93. Piakkhiatna, Huhna (Offering, Helping)" tag="2">Piakkhiatna, Huhna (Offering, Helping)</section>
		<section id="94" name="94. Pianpih Hamphatna (Human Rights)" tag="2">Pianpih Hamphatna (Human Rights)</section>
		<section id="95" name="95. Picinna (Maturity)" tag="2">Picinna (Maturity)</section>
		<section id="96" name="96. Pilna (Wisdom)" tag="2">Pilna (Wisdom)</section>
		<section id="97" name="97. Pilvangna, Theihtheihna (Common Sense)" tag="2">Pilvangna, Theihtheihna (Common Sense)</section>
		<section id="98" name="98. Sabbath" tag="2">Sabbath</section>
		<section id="99" name="99. Samsiatna, Phuisamna (Cursing)" tag="2">Samsiatna, Phuisamna (Cursing)</section>
		<section id="100" name="100. Sapi Nambat – 666 (Beast - 666)" tag="2">Sapi Nambat – 666 (Beast - 666)</section>

		<section id="101" name="101. Sathau Nilhna (Anointing)" tag="3">Sathau Nilhna (Anointing)</section>
		<section id="102" name="102. Sehsuah, Sawm ah Khat (Tithe)" tag="3">Sehsuah, Sawm ah Khat (Tithe)</section>
		<section id="103" name="103. Sia, Thu Hilhte (Teacher, Preachers)" tag="3">Sia, Thu Hilhte (Teacher, Preachers)</section>
		<section id="104" name="104. Siah, Phiangsiah (Tax)" tag="3">Siah, Phiangsiah (Tax)</section>
		<section id="105" name="105. Siampi (Priest)" tag="3">Siampi (Priest)</section>
		<section id="106" name="106. Siangthopen Mun (Holy of Holies)" tag="3">Siangthopen Mun (Holy of Holies)</section>
		<section id="107" name="107. Sih Khitciang (Life After Death)" tag="3">Sih Khitciang (Life After Death)</section>
		<section id="108" name="108. Sihna (Death)" tag="3">Sihna (Death)</section>
		<section id="109" name="109. Sila (Slavery)" tag="3">Sila (Slavery)</section>
		<section id="110" name="110. Simmawhna (Bullying)" tag="3">Simmawhna (Bullying)</section>
		<section id="111" name="111. Sum (Money)" tag="3">Sum (Money)</section>
		<section id="112" name="112. Teci (Testimony, Witness)" tag="3">Teci (Testimony, Witness)</section>
		<section id="113" name="113. Tehkaakna (Comparison)" tag="3">Tehkaakna (Comparison)</section>
		<section id="114" name="114. Tha Piakna (Encouragement) " tag="3">Tha Piakna (Encouragement) </section>
		<section id="115" name="115. Thawhkikna (Resurrection)" tag="3">Thawhkikna (Resurrection)</section>
		<section id="116" name="116. Thu Diklo, Thu Maanlo (Unfairness, Bias)" tag="3">Thu Diklo, Thu Maanlo (Unfairness, Bias)</section>
		<section id="117" name="117. Thu Zakna (Media)" tag="3">Thu Zakna (Media)</section>
		<section id="118" name="118. Thukham (Commandments) " tag="3">Thukham (Commandments) </section>
		<section id="119" name="119. Thukkikna (Revenge)" tag="3">Thukkikna (Revenge)</section>
		<section id="120" name="120. Thum Gawm Pasian (Trinity)" tag="3">Thum Gawm Pasian (Trinity)</section>
		<section id="121" name="121. Thumanna (Obedience)" tag="3">Thumanna (Obedience)</section>
		<section id="122" name="122. Thungetna (Prayer)" tag="3">Thungetna (Prayer)</section>
		<section id="123" name="123. Thupha (Blessing)" tag="3">Thupha (Blessing)</section>
		<section id="124" name="124. Thu-Ummi (Christian)" tag="3">Thu-Ummi (Christian)</section>
		<section id="125" name="125. Thuumna (Apology)" tag="3">Thuumna (Apology)</section>
		<section id="126" name="126. Topa Zeisu Paikikna (Second Coming)" tag="3">Topa Zeisu Paikikna (Second Coming)</section>
		<section id="127" name="127. Topa Zeisu Sih Ni (Good Friday)" tag="3">Topa Zeisu Sih Ni (Good Friday)</section>
		<section id="128" name="128. Topa Zeisu Thawhkik Ni (Easter)" tag="3">Topa Zeisu Thawhkik Ni (Easter)</section>
		<section id="129" name="129. Tuat Kholhna (Budget)" tag="3">Tuat Kholhna (Budget)</section>
		<section id="130" name="130. Tuiphumna, Kiphumna (Baptism)" tag="3">Tuiphumna, Kiphumna (Baptism)</section>
		<section id="131" name="131. Upna (Faith)" tag="3">Upna (Faith)</section>
		<section id="132" name="132. Upna Khaici, Khaici (Seed Faith)" tag="3">Upna Khaici, Khaici (Seed Faith)</section>
		<section id="133" name="133. Vantung (Heaven)" tag="3">Vantung (Heaven)</section>
		<section id="134" name="134. Vantungmi (Angel)" tag="3">Vantungmi (Angel)</section>
		<section id="135" name="135. Vun Tung Limsuaihna (Tattoo)" tag="3">Vun Tung Limsuaihna (Tattoo)</section>
		<section id="136" name="136. Ze-etna (Temptation)" tag="3">Ze-etna (Temptation)</section>
		<section id="137" name="137. Zeisu ii Zia (Jesus’s Character) " tag="3">137.	Zeisu ii Zia (Jesus’s Character) </section>
		<section id="138" name="138. Zindona (Hospitality) " tag="3">Zindona (Hospitality) </section>
		<section id="139" name="139. Zu, Lenggah Zu (Alcohol, Wine)" tag="3">Zu, Lenggah Zu (Alcohol, Wine)</section>
		<section id="140" name="140. Zuauna, Zuaukhemna (Lie, Lying)" tag="3">Zuauna, Zuaukhemna (Lie, Lying)</section> 
	</index>
	<bookname>
		<row id="1">Piancil</row>
		<row id="2">Paikhiatna</row>
		<row id="3">Siampi Laibu</row>
		<row id="4">Gamlak Vakna</row>
		<row id="5">Thu Hilhkikna</row>
		<row id="6">Joshua</row>
		<row id="7">Thukhente</row>
		<row id="8">Ruth</row>
		<row id="9">Samuel Masa</row>
		<row id="10">Samuel Nihna</row>
		<row id="11">Kumpi Masate</row>
		<row id="12">Kumpi Nihnate</row>
		<row id="13">Khang Tangthu Masa</row>
		<row id="14">Khang Tangthu Nihna</row>
		<row id="15">Ezra</row>
		<row id="16">Nehemiah</row>
		<row id="17">Esther</row>
		<row id="18">Job</row>
		<row id="19">Late</row>
		<row id="20">Paunak</row>
		<row id="21">Thuhilhna</row>
		<row id="22">Solomon La</row>
		<row id="23">Isaiah</row>
		<row id="24">Jeremiah</row>
		<row id="25">Kah La</row>
		<row id="26">Ezekiel</row>
		<row id="27">Daniel</row>
		<row id="28">Hosea</row>
		<row id="29">Joel</row>
		<row id="30">Amos</row>
		<row id="31">Obadiah</row>
		<row id="32">Jonah</row>
		<row id="33">Micah</row>
		<row id="34">Nahum</row>
		<row id="35">Habakkuk</row>
		<row id="36">Zephaniah</row>
		<row id="37">Haggai</row>
		<row id="38">Zechariah</row>
		<row id="39">Malakhi</row>
		<row id="40">Matthew</row>
		<row id="41">Mark</row>
		<row id="42">Luke</row>
		<row id="43">Johan</row>
		<row id="44">Sawltak</row>
		<row id="45">Rom</row>
		<row id="46">Corin Masa</row>
		<row id="47">Corin Nihna</row>
		<row id="48">Galati</row>
		<row id="49">Ephesa</row>
		<row id="50">Philippi</row>
		<row id="51">Colosian</row>
		<row id="52">Thesaloni Masa</row>
		<row id="53">Thesaloni Nihna</row>
		<row id="54">Timothy Masa</row>
		<row id="55">Timothy Nihna</row>
		<row id="56">Titus</row>
		<row id="57">Philemon</row>
		<row id="58">Hebrews</row>
		<row id="59">James</row>
		<row id="60">Peter Masa</row>
		<row id="61">Peter Nihna</row>
		<row id="62">Johan Masa</row>
		<row id="63">Johan Nihna</row>
		<row id="64">Johan Thumna</row>
		<row id="65">Jude</row>
		<row id="66">Mangmuhna</row>
	</bookname>
	<testament>
		<row id="1" shortname="TL" reg="1-39">Thuciam Lui</row>
		<row id="2" shortname="TT" reg="40-66">Thuciam Thak</row>
	</testament>
	<tag>
		<row id="1">I</row>
		<row id="2">II</row>
		<row id="3">III</row>
	</tag>
	<book>
		<category id="1">
			<verse book="2" chapter="7" verse="11">Tua ciangin Faro in a mipilte leh a aisan siamte a sam hi. Egypt mitphial siamte in zong amau' siamna tawh tua bang teek mahin a bawl thei uhhi.
			</verse>
			<verse book="3" chapter="19" verse="31">"Vankahte leh aisaanna lamah kihei kei un. Amaute tawh a kininsak dingin amaute zong kei un; kei pen { Topa } na Pasian uh ka hihi.
			</verse>
			<verse book="3" chapter="20" verse="27">"Numei ahi a, pasal ahi zongin van a kah a, ai a saan leh kithat ding a, suang tawh amaute kidenglum ding hi. Amau' sihna amau mah ngawh ding ahi hi," a ci hi. 
			</verse>
			<verse book="4" chapter="23" verse="23">Banghang hiam cihleh Jacob mite a kibumna ding omlo a, Israel mite' langkhatah aisaan ding omlo hi. Tu-in Israel-te tawh kisai-in, ‘Pasian' sepna en un,’ kici ding hi. 
			</verse>
			<verse book="5" chapter="18" verse="10-14">Note lakah a tanu ahi a, a tapa ahi zongin biakna-in a zang, ai a saan, khong a khai, mailam thu a gen, ai a tawi, 11 bum a zang, van a kah, sikhate tawh a kiho, sikha thu a dong kuamah na om kei ding uhhi. 12 Banghang hiam cihleh hihte a hih mi peuhmah { Topa}-a' dingin a kihhuai a hihi. Hih bang a kihhuai gamtatnate hangin note' mai panin { Topa } na Pasian un amaute hawlkhia hi. 13 Note pen { Topa } na Pasian uh mai-ah paubaang loin na om ding uhhi. 14 Banghang hiam cihleh note in na suankhiat ding uhhih minamte in khongkhaite leh aisante thu ngai uhhi. Ahih hangin note ahih leh tua bangin na gamtat ding uh { Topa } na Pasian un hong phallo hi.
			</verse>
			<verse book="6" chapter="9" verse="37">Gaal pau kikin, "En in, a gam laizang panin mite hong paisuk a, aisante' Tawsaw lam panin pawlkhat hong pai hi," a ci hi.
			</verse>
			<verse book="6" chapter="13" verse="22">Beor' tapa, aisanpa Balaam zong, Israel mite in adang a thahte lakah namsau tawh thatkhawm uhhi.
			</verse>
			<verse book="6" chapter="14" verse="2">Minam kua leh alangte-a' dingin { Topa } in Moses a thupiak bangin amau' gamhte aisanna tawh kipia hi.
			</verse>
			<verse book="6" chapter="18" verse="11">A behbeh tawh kizui-in Benjamin minamte-a' ding aisan hun hong tung a, amau' tungah a kipia gam pen Judah minam leh Joseph minamte kikalah hong kia hi.
			</verse>
			<verse book="6" chapter="19" verse="1">A beh zui-in Simeon minam-a' ding aisan nihna hong tung hi. Amau' gamh in Judah minamte' gamh ngahsa pawkhat huam hi.
			</verse>
			<verse book="6" chapter="19" verse="10">A beh tawh kizui-in Zebulun minam-a' dingin aisan thumna hong tung hi. Amau' luah gam in Sarid ciangdong ban hi.
			</verse>
			<verse book="6" chapter="19" verse="17">A beh tawh kizui-in Issakhar minamte-a' dingin aisan lina hong tung hi.
			</verse>
			<verse book="6" chapter="19" verse="24">A beh tawh kizui-in Asher minamte-a' dingin aisan ngana hong tung hi.
			</verse>
			<verse book="6" chapter="19" verse="32">A beh tawh kizui-in Naftali minamte-a' dingin aisan gukna hong tung hi.
			</verse>
			<verse book="6" chapter="19" verse="40">A beh tawh kizui-in Dan minamte-a' dingin aisan sagihna hong tung hi.
			</verse>
			<verse book="6" chapter="19" verse="51">Hihte pen siampi Eleazar leh Nun tapa Joshua leh Israel minam beh lutangte in kikhopna bukkong, { Topa' } mai Shiloh-ah aisanna tawh a hawmkhiat uh gamh a hihi. Tua bangin amaute in leitang hawmna a zo uhhi.
			</verse>
			<verse book="6" chapter="20" verse="9">Tu-in Gibeah tungah eite' hih ding thu in: Tua khua a sim dingin aisanna tawh i pai ding a,
			</verse>
			<verse book="6" chapter="21" verse="4-8">Kohath behte-a' dingin aisan hong tung hi. Tua ahih ciangin siampi Aaron' suanlekhak ahi Levi mite in Judah, Simeon, leh Benjamin minamte tung panin aisanna tawh khuapi sawmlethum ngah uhhi. 5 Tua ciangin a omlai Kohath mite in Efraim minam, Dan minam leh Manasseh minam alangte tung panin aisanna tawh khuapi sawm ngah uhhi. 6 Gershon mite in Issakhar minam, Asher minam, Naftali minam, leh Bashan gamsunga om Manasseh minam alangte tung panin aisanna tawh khuapi sawmlethum ngah uhhi. 7 Merari mite in a beh uh tawh kizui-in Reuben minam, Gad minam, leh Zebulun minamte tung panin khuapi sawmlenih ngah uhhi. 8 { Topa } in Moses tung tawnin a thupiak bangin hih khuapite leh a lonona gamte Israel mite in aisanna tawh Levi mite tungah a pia uhhi.
			</verse>
			<verse book="9" chapter="6" verse="2">Tua ciangin Filistia-te in siampite leh aisante sam uh a, "{ Topa' } Thuciamna Singkuang bang cih ding ihi hiam? Ama omna munah bang tawh kha ding ihi hiam, hong gen un," a ci uhhi.
			</verse>
			<verse book="9" chapter="10" verse="20-21">Tua ciangin Samuel in Israel minamte khempeuh a nai-ah hong paipih a, aisanna tawh Benjamin minam kila hi. 21 Amah in Benjamin minamte a behbehin hong paipih a, aisanna tawh Matri innkuan kila hi. A tawpna-ah amah in Matri innkuan a mi malin hong paipih a, aisanna tawh Kish' tapa Saul kila hi. Ahih hangin amaute in amah a zon' uh ciangin amah kimu zolo hi.
			</verse>
			<verse book="9" chapter="15" verse="23">Banghang hiam cihleh lehdona pen aisan mawhna bangmah hi a, lungkhauhna pen mawhna leh milim biakna mah a bang a hihi. Nangmah in { Topa' } thu nial khin na hih manin, amah in zong kumpi hihna pan nang hong nolh khin hi," a ci hi.
			</verse>
			<verse book="9" chapter="28" verse="3">Tu-in Samuel si khin a, Israel-te khempeuh ama hangin kapin, ama khuapi Ramah-ah vui uhhi. Saul in vankahte leh aisante a gamsung panin beisak hi.
			</verse>
			<verse book="9" chapter="28" verse="9">Numei in ama kiangah, "Saul' hihsa thu, gamsung panin vankahte leh aisante a suksiatna na thei taktak hi. Tua ahih ciangin banghangin keima sihna ding a piangsak dingin kei-a' dingin thangzak hong koih na hi hiam?" a ci hi.
			</verse>
			<verse book="12" chapter="9" verse="22">Joram in Jehu a muh ciangin, "Jehu aw, thuhoih ahi hiam?" a ci hi. Amah in dawngin, "Na nu Jezebel' paktatnate leh aisannate tua zahin a tam laiteng bang thuhoih om thei ding ahi hiam?" a ci hi.
			</verse>
			<verse book="12" chapter="17" verse="17">Amaute in biakna-in a tanute uh leh a tapate uh halin vankahna leh aisanna zang uh a, { Topa' } muhna-ah a sia a gamta dingin kipia tawmin amah hehsak uhhi.
			</verse>
			<verse book="12" chapter="21" verse="6">Tua ciangin amah in biakna-in a tapa hal a, aisanna leh mailam thugen kholhnate semin, vankah theite leh aisante tawh na semkhawm hi. { Topa' } muhna-ah amah a sia tampi gamta a, amah hehsak hi.
			</verse>
			<verse book="13" chapter="6" verse="61">Kohath mi a omlaite tungah aisanna tawh Manasseh minam alangte' gamsung panin khuapi sawm kipia hi.
			</verse>
			<verse book="13" chapter="24" verse="5-7">Eleazar' suante leh Ithamar' suante lakah biakinn uliante leh Pasian' uliante om tuak uh ahih manin amaute in a kibangin aisanna tawh amaute koih uhhi. 6 Tua ciangin Levi mi Nethanel' tapa ahi lai-atpa Shemaiah in kumpipa, uliante, siampi Zadok, Abiathar' tapa Ahimelek, siampite, leh Levi mi beh lutangte' omna-ah amaute ciamteh hi. Eleazar' suante-a' dingin khat kiteelin, tua ciangin Ithamar' suante-a' dingin khat kiteel a, kilaihsak niloh uhhi. 7 Aisanna a masa pen Jehoiarib tung, a nihna Jedaiah tung,
			</verse>
			<verse book="13" chapter="25" verse="8">Tua ciangin a neu a lian, sia leh a sinte a kibangin, amaute in amau' nasep ding uh ai a san uhhi.
			</verse>
			<verse book="14" chapter="33" verse="6">Tua ciangin amah in Hinnom' tapa' kuamah biakna-in a tapate hal a, aisanna leh mailam thugenkholhna leh khongkhaina zang a, vankah theite leh aisante tawh na semkhawm hi. Amah in { Topa' } muhna-ah siatna tampi bawl a, amah hehsak hi.
			</verse>
			<verse book="15" chapter="2" verse="63">Urim leh Thummim aisanna tawh ai a san ding siampi khat a om mateng amaute in biakna an siangpente a neklohna ding uh gam ukpa in a gen hi.
			</verse>
			<verse book="16" chapter="7" verse="65">Tua hi a, Urim leh Thummim aisanna tawh ai san ding siampi khat a om matengin amaute in biakna an siangtho pente a neklohna ding uh gam ukpa in a gen hi.
			</verse>
			<verse book="16" chapter="11" verse="1">Tua ciangin Jerusalem-ah mi makaite teng uhhi. Tua lo midang teng, amau' lak pan mi sawmah khat, khuapi siangtho Jerusalem-ah a teng ding aisanna tawh kiteel uh a, a omlai mi sawmah kuate ahih leh khuapi dangte-ah om uhhi.
			</verse>
			<verse book="17" chapter="3" verse="7">Kumpi Ahasueras' uk a kum sawmlenihna, a kha masa pen ahi Nisan kha-a kipanin a ni ni, a kha kha-in Pur a kici aisanna tawh Haman' muhin ai kisan a, a kha sawmlenihna Adar kha a ni sawmlethum ni-in ai a pha hi.
			</verse>
			<verse book="20" chapter="16" verse="33">Mite in bangbangin ai a san zongin, a piang ding thu pen { Topa' } deihna bangbek hizaw hi.
			</verse>
			<verse book="23" chapter="2" verse="6">Amaute pen nisuahna lam gama om khongkhaite leh Filistia mite bangin aisante tawh kidim uh a, gamdang mite' ngeina zui uh ahih manin Jacob suanlekhak, na mite nang na nial hi.
			</verse>
			<verse book="23" chapter="3" verse="2">mi vanglianpa leh galkappa, thukhenpa leh kamsangpa, aisanpa leh upapa,
			</verse>
			<verse book="23" chapter="8" verse="19-20">Amaute in note kiangah, "Phun sausau in a pau mualmual vankah theite leh aisan theite kiangah thu dong un. Mite in amaute' pasian thu dongin mihingte thu pen misite dot ding mah hilo ahi hiam?" hong ci ding uhhi. 20 Tuaciangin note in, "Topa hong hilh thute leh teci panna thute ngai un. Aisante' thu ngaikei un. Amaute in zing khuavak neilo uh ahih manin hong gen thute a kimanna omlo hi." (HCN)
			</verse>
			<verse book="23" chapter="8" verse="19-20">Amaute in note kiangah, "Phun suausuau-in a pau mualmual vankah theite leh aisan theite kiangah thu dong un. Mite in amau' pasian-te thu dongin, mihingte' thu pen misite dot ding mah hilo ahi hiam?" hong ci ding uhhi. 20 Tua ciangin note in, "{ Topa } in note hong hilh thute ngai un. Aisante' thu ngai kei un. Amaute' hong gen thute a kiman'na omlo hi," ci-in dawng un. (TDM)
			</verse>
			<verse book="23" chapter="8" verse="19-20">Mite in note kiangah a phun-suausuau, a humham daldal sikha hopihte le vankahte thu dong un. Mite in a Pasian uh thu a dot mah uhhi lo hiam? A hingte tangin misi dot ding ahi hiam? 20 Thukham le tecipannate bek ngai un. Amaute in hih kammalte tawh kizui-in a pau kei uh leh amau adingin phalvak khuavak a nei lo suak uhhi. (ZIV)
			</verse>
			<verse book="23" chapter="19" verse="3">Egypt mite' lungsim hawmsuak ding a, amau' geelnate ka siasak ding hi. Amaute in milimte, vankah theite leh aisan theite tungah thu dong ding uhhi.
			</verse>
			<verse book="23" chapter="44" verse="25">Zuau thugente' hilhkholhna limte a siasakpa, aisante pen mihai a suaksakpa, mipilte lehhei kikin, amau' thutheihte haina a suaksakpa;
			</verse>
			<verse book="23" chapter="47" verse="9">aisan siamnate leh mibum siamna vang lianpi na neih hangin ta khuaisuahna leh meigon'na, hih thu nihte thakhat thu-in ni khat sungin a kicing takin nangma tungah hong tung veve ding hi.
			</verse>
			<verse book="23" chapter="47" verse="12">Na neulai-a kipan na sep na mibumna leh na aisannate-ah kiptakin om in. Phattuamna na ngah khading a, mite na lausakzo khading hi.
			</verse>
			<verse book="23" chapter="57" verse="3">No, aisan numeite' tapate, numei tawh a mawh mite leh numei pangtatte' tuletate aw, hih lai-ah hong pai un.
			</verse>
			<verse book="24" chapter="14" verse="14">Tua ciangin { Topa } in, "Tua kamsangte in kei' min suangin zuauthu hong gen uhhi. Amaute ka sawl kei a, thu ka pia kei a, zong ka hopih kei hi. Note kiangah hong gen uh thute a manlo </verse>
			<verse book="66" chapter=" verse=">, bangmahin a kimanglo aisanna, leh amau' ngaihsuttawm thute a hihi.
			</verse>
			<verse book="24" chapter="27" verse="9">Tua ahih manin Babylon kumpipa' na sem kei un, ci-a note kiangah a hong gen na kamsangte uh, na aisan theite uh, na mang man theite uh, leh na mangsan theite uh' thugennate um kei un.
			</verse>
			<verse book="24" chapter="29" verse="8">Vanglian { Topa, } Israel mite' Pasian in kong genin-ah: Note' lakah a om na kamsangte uh leh na aisan theite uh' khemsa-in ta kei unla, a mangmat hong gente uh na ngai kei un.
			</verse>
			<verse book="26" chapter="13" verse="18">Topa { Pasian } ahi keimah in amaute tungah ka gen thu hih bangin gen in: No numeite in gimna na thuak ding uhhi. Mi khempeuh in a khutah a bulh ding uh leh a lu tungah a khip ding uh aite na bawl uh a, tua nate in mite' lungsim uk hi. Note' phattuamna dingin sihna ding leh hin'na ding vangliatna thu, ka mihingte tungah na zang nuam uhhi.
			</verse>
			<verse book="27" chapter="1" verse="20">Kumpipa in bangbang thuhaksa nono a dot hangin, hih mi lite pen ama gamsung khempeuha mitphial siamte leh aisan theite khempeuh sangin a zah sawmin a siamzawklam uh a mu hi.
			</verse>
			<verse book="27" chapter="2" verse="10">Khongkhai theite in, "Kumpipa aw, na deihna bang a hong gen thei ding hih leitungah mihing khat beek omlo ding hi. Kumpi gen loh milian pen leh mi thupi pen khat beek in, a aisan theite, a mitphial siamte, leh a khongkhai theite tungah tua bang thu a dong ngei kuamah om nailo hi. Daniel in, "Kumpipa aw, tua na theihnop thu a hong gen thei ding khongkhai thei, mitphial siam, aisan siam kuamah omlo hi.
			</verse>
			<verse book="27" chapter="2" verse="27">Daniel in, "Kumpipa aw, tua na theihnop thu a hong gen thei ding khongkhai thei, mitphial siam, aisan siam kuamah omlo hi.
			</verse>
			<verse book="27" chapter="4" verse="7">Tua ciangin aisan theite, mitphial siamte, khongkhai theite, aksi et siamte khempeuh hong pai uh a, amaute kiangah ka mang ka gen hi. Ahih hangin a khiatna a hong gen thei kei uhhi.9Ama kiangah, aisan theite laka a lianpen Betashazzar aw, Pasian' kha na sungah om ahih manin thuthuk khempeuh na theih theihlam ka thei hi. Hih ka mang a khiatna hong gen in, ka ci hi.
			</verse>
			<verse book="27" chapter="5" verse="7">Amah in mitphial siamte, aisan siamte, aksi et siamte va sam pak un, ci-in a kiko hi. Tua mite a hong tun' uh ciangin kumpipa in, "Hih lai kigelh a sim thei, a khiatna a hong gen thei peuhmah kumpi puanpi silhsakin, minphatna khamkhi a ngawngah ka oksak ding a, kumpi gamsungah a za lian a thumna-in ka koih ding hi," a ci hi.11Na gamsungah Pasian' kha a nei mi khat a om hi. Na pa kumpi ahih laitakin, tua mipa in pasian-te' pilna tawh a kibang pilna, theihna, leh lungsim navakna a nei hi. Tua hi a, kumpi ahi na pa Nebukhadnezzar in tuapa pen aisan theite, mitphial siamte, khongkhai siamte, leh aksi et siamte' ukpi dingin a koih hi.
			</verse>
			<verse book="44" chapter="19" verse="19">Ai a san ngei mi tampi tak in zong a aisanna laibute uh hong paipih uh a, mi khempeuh' muhin a haltum uhhi. Tua laibu mante a gawm uh ciangin ngun peek then nga man bang a hihi.
			</verse>
			<verse book="66" chapter="9" verse="21">A mi thahna, a aisanna, a paktatna, leh a guktaknate uh zong khawl tuanlo uhhi.
			</verse>
			<verse book="66" chapter="18" verse="23">Na sungah meivak taang zong kimu nawnlo ding a, a kiteng nungak leh tangval a lungdamte' awging kiza nawnlo ding hi. Banghang hiam cihleh na sumbawlte, leitungah a thahat pen hi a, na ai tawh leitung mi khempeuh na khem hi.
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi. 
			</verse>
			<verse book="66" chapter="22" verse="14-15">Khuapi kulhkongpi sungah a luttheihna ding leh nuntakna singgah a nektheihna dingun a puan uh a siangin a sawp mite, mi hampha ahi uhhi. 15 Ahi zongin a lampial mite, aisan mite, a paktat mite, mi thatte, milim biate, leh zuaugen nuamsa-in zuau a gengen mite, khuapi pualamah a om uhhi. 
			</verse>
		</category> 
		<category id="2">
			<verse book="20" chapter="5" verse="3-6">Numei paktatte' kampau khuaizu bangin khum mahmahin a thugente uh a neel dakdak hangin, 4 a tawpna-ah lungkhamna leh natna simloh nangma tungah bangmah dang hong guanlo hi. 5 Amah in sihna gamah nang hong paipih ding a, ama tot lampi pen sihna mun tun'na lampi a hihi. 6 Nuntakna lampi-ah amah omlo a, nang na phawkloh hangin amah lam pialin a vakvai a hihi.
			</verse>
			<verse book="20" chapter="5" verse="11">Na sih kuan uh ciangin thumin na tau ding uh a, gawngin na guhguak bekun na om ding uhhi.
			</verse>
			<verse book="20" chapter="6" verse="26-28">Banghang hiam cihleh anlum khat tawh numei paktat khat kingahzo a, ahi zongin numei tawh mawhna in nuntakna bup siasak hi. 27 Na ang sungah meikuang pom lecin na puan kangloin om ding ahi hiam? 28 Mei-am tung tawnin pai lecin na khe kangloin om ding ahi hiam?  
			</verse>
			<verse book="20" chapter="6" verse="32">Ahi zongin numei tawh a mawhte pen thu ngaihsun theilo mi hi a, amau leh amau a kisusiatawm ahi uhhi.
			</verse>
			<verse book="20" chapter="7" verse="26-27">Tua bang numei in mi tampi tak siasakin, simzawhloh ding mi tampi' sihna a piangsak hi. 27 Tua bang numei zuihna pen sihna gam zuatna hi a, sih baihna ding lampi zuatna a hihi.
			</verse>
			<verse book="46" chapter="6" verse="18">Numei tawh mawhna na pelh un. Mi khat in a bawl mawhna tuamtuamte in ama pumpi sukhalo hi, a ci om hi. Ahi zongin numei tawh a mawhte, ama pumpi tungah a khial a hihi.
			</verse>
		</category> 
		<category id="3">
			<verse book="1" chapter="1" verse="29-30">Pasian in, "En un, leitung maitang khempeuhah a om, tang a piangsak kungnote khempeuh leh a gah sungah tang a om singkung khempeuh note tungah kong pia khinta hi. Tuate an-in na nei ding uhhi. 30 Leitung ganhing khempeuhte tung, huih lak vasate khempeuh tung, leitungah a bokvakte khempeuh tung, nuntakna hu a neite khempeuh tungah an dingin kung hing khempeuh ka hong pia khinta hi," a ci hi. Tua mah bangin a piang pah hi.
			</verse>
			<verse book="1" chapter="9" verse="3-4">A nungta a gamtang peuhmah, note-a' dingin an hi ding hi. Kung hing khempeuh ka hong piak bangin na khempeuh zong note ka hong pia hi. 4 A nuntakna ahi a sisan pen a sa tawh na ne khawm kei bek ding uhhi. (Halal)
			</verse>
			<verse book="1" chapter="14" verse="18">Tua ciangin Jerusalem kumpipa Melkhizedek in an leh leenggahzu hong pusuah hi. Amah pen Sang Pen Pasian' siampi zong a hihi.
			</verse>
			<verse book="1" chapter="42" verse="1-2">Egypt-ah an a omna thu Jacob in a theih ciangin a tate kiangah, "Banghangin khatlekhat ki-enen mawk na hi uhhiam? 2 Egypt-ah an om hi, ci-in ka za hi. Eite si loin i nuntakna dingin paisuk unla, ei-a' ding an va lei un," a ci hi. 
			</verse>
			<verse book="2" chapter="16" verse="31-35">Tu-in Israel mite in a min manna ci uhhi. Tua pen nannan tang tawh kibangin a meel kang a, a limna pen khuaizu tawh a kibawl mohpheng tawh kibang hi. 32 Moses in, "{ Topa' } thupiak hih bang ahi hi: ‘Egypt leitang panin note kong paikhiatpih lai-in sehnel gamah note kong vakna an na suanlekhakte un a muh theihna dingun na khang tawntungun lawhta dim khat kem un,’ ci hi," ci-in a gen hi. 33 Moses in Aaron kiangah, "Beel khat la in la, tua sungah manna lawhta dim khat koih in la, na khang tawntungun a kikem dingin { Topa' } mai-ah koih in," a ci hi. 34 { Topa } in Moses a thupiak bangin Aaron in kep dingin Thuciamna Singkuang mai-ah a koih hi. 35 Amaute a ten' theihna ding uh leitang a tun' mateng, kum sawmli sung Israel mite in manna ne uh a, Kanaan gamgi a tun' matengun manna bek a ne uh a hihi.
			</verse>
			<verse book="3" chapter="11" verse="39-43">"Note' nek theih ding ganhing khat peuhpeuh a sih leh a sisa a lawngpa pen a nitak mateng a nin hi ding a, 40 a sisa a nepa in ama puante sawpin a nitak mateng a nin hi ding hi. A sisa a puapa in zong ama puante sawpin a nitak mateng a nin hi ding hi. 41 "Leitungah a hontat ganhing peuhmah a kihhuai hi a, tuate kinelo ding hi. 42 A awmtal peuhmah leh khe li-a a pai peuhmah, ahih kei leh khe tampi a nei, leitungah a pai a hontat ganhing khempeuh, note in na ne kei ding uhhi. Banghang hiam cihleh tuate pen a kihhuai a hihi. 43 A hontat ganhing khat peuhpeuh tawh nomau mah a kihhuai-in na kibawltawm kei ding uh a, tuate tawh nomau na kininsak tawm kei ding uhhi. Na kinitsak tawm uh leh a nin na suak ding uhhi.  
			</verse>
			<verse book="4" chapter="11" verse="4-9">Tu-in amaute' lakah a om gamdang mite in anlim a lunggulh mahmah uhhi. Israel mite zong kap kik uh a, "Sa nek ding nei hi leeng maw! 5 Egypt-ah man pialoin i nek ngasate, tangmaite, dawnpawlte, lo-uih neute, lo-uih sante, leh lo-uih kangte i phawkphawk hi. 6 Ahih hangin tu-in i tha bei ta a, hih manna simloh bangmah dang om peuhmahlo hi," a ci uhhi. 7 Manna pen nannan tang tawh kibang a, a meel pen bedolak singnai tawh kibang hi. 8 Mite pai kawikawi-in khawm uh a, an gawina tawh gawi-in, tua ahih kei leh sum sungah su-in, beelin huan uh a, mohin a bawl uhhi. A limna pen sathau tawh a kibawl moh ki-em tawh kibang hi. 9 Zanin giahphual tungah daitui a kiat ciangin manna tawh kia khawm hi.
			</verse>
			<verse book="4" chapter="11" verse="18-23">Mite tungah, ‘Zingcianga dingin note ki-ap pha un, sa na ne ding uhhi; banghang hiam cihleh { Topa' } zakin na kap uh a, "Sa nek ding kua in hong pia ding ahi hiam? Banghang hiam cihleh Egypt gamah nuam i sa hi," na ci uhhi. Tua ahih ciangin note' tungah { Topa } in sa hong pia ding a, note in sa na ne ding uhhi. 19 Note in ni khat sung, ahih kei leh ni nih sung, ahih kei leh ni nga sung, ahih kei leh ni sawm sung, ahih kei leh ni sawmnih sung bek neloin, 20 na ikkhiat dong uh leh na kih dong matengun kha khat sung tawntung sa na ne ding uhhi. Banghang hiam cihleh note' lakah a om { Topa } nialin a mai-ah na kap uh a, "Banghangin Egypt panin paikhia ihi hiam?" na ci uhhi,’ ci in," a ci hi. 21 Ahih hangin Moses in, "Kei tawh a kisim khawm mi tul zaguk tak om hi. Nangmah in, ‘Kha khat sung tawntung a nek dingun amaute sa pia ning!’ na ci hi. 22 Amaute' khamzah dingin tuuhonte leh bawnghonte amau-a' dingin kigozo ding ahi hiam? Tua ahih kei leh tuipi ngasate khempeuh amau' khamzah ding kimanzo ding ahi hiam?" a ci hi. 23 { Topa } in Moses kiangah, "{ Topa' } hih theih ding zah kiciangtan sa na hi hiam? Ka thugen a manin hong tun' leh hong tun'loh tu-in na mu ding hi," a ci hi.
			</verse>
			<verse book="5" chapter="8" verse="3">Mite, an bek tawh nungta loin { Topa' } kamsung panin a pusuak thu khempeuh tawh nungta hi, ci-in note hong theihsakna dingin, amah in note hong niamkhiatin hong gilkialsak a, note hita leh na pu na pate uhhita leh in a theih ngeiloh manna tawh hong vak hi.
			</verse>
			<verse book="5" chapter="14" verse="1-29">"Note pen { Topa } na Pasian uh mite na hi uhhi. Misite hangin note ki-atkeh loin, na sam uh zong na mettol kei ding uhhi. 2 Banghang hiam cihleh note pen { Topa } na Pasian uh tungah a siangtho mite na hi uh a, leitunga om mite khempeuh sung panin ama neih dingin { Topa } in note hong teel a hihi. 3 "A kihhuai na khat peuhpeuh na ne kei ding uhhi. 4 Na nek theih ding uh ganhingte: Bawng, tuu, keel, 5 sakhital, sanang, simsakhi, sathak, saza, zosakhi, leh gamtuu a hihi. 6 Ganhingte lak panin a khecin a ka, eknel a hai ganhing peuhmah na ne thei ding uhhi. 7 Ahi zongin eknel a hai a, a khecin a ka ahi zongin na nek theihloh dingte uh: Kalaoh, bilpi, leh sakikhte in eknel a hai hangin a khecin kalo ahih manin note-a' dingin a nin a hihi. 8 Vok pen a khecin a kat hangin eknel hailo ahih manin note-a' dingin a nin a hihi. Tuate' sa neloin, a sisate zong na lawng kei ding uhhi. 9 "Tui sunga om khempeuh lak panin phe leh lip a nei peuhmah na ne thei ding uhhi. 10 Phe leh lip a neilo peuhmah na ne kei ding uh a, tuate pen no-a' dingin a nin a hihi. 11 "Vasa a siang khempeuh na ne thei ding uhhi. 12 Ahih hangin na nekloh dingte uh: Muvanlai, musane, luimu, 13 mupi, mumeika, amau nam ciat; 14 va-ak nam khempeuh; 15 vasa-kalaoh, pengpelep, vatawt, musi nam khempeuh; 16 keising leh simbu, gam vatawt 17 leh tui vatawt, samuat ne musane leh tuimu, 18 gun vapi, gun vazonei nam khempeuh; huihtun leh bak a hihi. 19 "Kha a nei insek ganhing khempeuh no-a' dingin a nin ahi hi; tuate kinelo ding hi. 20 A leng thei insek ganhing a siangte khempeuh na ne thei ding uhhi. 21 "Ama thu-a a si tawm ganhing peuhmah na ne kei ding uhhi. A nek dingun na khuasung uha om khualmite tungah na pia thei ding uh a, tua ahih kei leh zong gamdang mite tungah na zuak thei ding uhhi. Banghang hiam cihleh note pen { Topa } na Pasian uh tungah a siangtho mi na hi uhhi. "Keelno a pi' nawizu tawh na huan kei ding uhhi. 22 "A kum kumin na lo uhah a piang, na khaici panun a piang khempeuh sawmah khat na pia ding uhhi. 23 { Topa } na Pasian uh na zahtak tawntungna ding uh na theihna dingun, ama min a ten'na dingin a teelna mun { Topa } note' Pasian' mai-ah na an uh, na leenggahzu uh, na sathau uh sawmah khat, leh na bawnghon uh leh na tuuhon tacilte uh na ne ding uhhi. 24 { Topa } na Pasian un a min koihna dingin a teelna mun pen, { Topa } na Pasian un no thupha hong piak ciangin note kiang panin gamla lua a, no-a' dingin lam a sau luat manin sawmah khat na paipih zawh kei uh leh, 25 tuate sum na suah ding uh a, a sumte tunin, { Topa } na Pasian un a teelna munah na pai ding uh a, 26 na deih peuhpeuh uh bawng ahi a, tuu ahi a, leenggahzu ahi a, khamtheihzu ahi zongin, na duh peuhpeuh uh leina-in a sum na zang ding uhhi. { Topa } na Pasian uh mai tua lai munah na ne ding uh a, note leh na innkuanpihte uh na lungdam ding uhhi. 27 "Note bangin amaute in tanh leh luah neilo ahih manin na khuasung uha om Levi mite na mangngilh kei ding uhhi. 28 "Kum thum simin tua kuma note' anpiang sawmah khat khempeuh hong paikhiatpihin na khuasung uhah na khol ding uhhi. 29 { Topa } na Pasian un na sepnate khempeuh uhah thupha hong piak theihna dingin, note tawh kibangin amaute in tanh ahi a, luah ahi zongin neilo uh ahih manin note' khua sunga om Levi mite, peemtate, pa neilote, leh meigong numeite hong pai-in tua ante ne-in a gilvah ding uhhi.
			</verse>
			<verse book="5" chapter="26" verse="9">Amah in hih mun hong tun'pihin, bawngnawi leh khuaizu tui bangin a luan'na gam hih leitang ko tungah hong pia hi.  
			</verse>
			<verse book="5" chapter="27" verse="3">Na pu na pate uh Pasian ahi { Topa } in note tungah hong ciam mah bangin bawngnawi leh khuaizu tui bangin a luan'na leitang, { Topa } na Pasian un note hong piakna gamah a lut dingin na galkah uh ciangin tua suangte tungah hih thute na gelh ding uhhi.
			</verse>
			<verse book="6" chapter="5" verse="11-12">Paisan Pawi khit a zingciang ni teekteekin amaute in tua gama piang silngo sawhloh moh leh ankan' a ne uhhi. 12 Tua gama piang a nek ni uh a zingciangin manna a bei ta hi. Israel mite in manna nei nawnlo uh a, ahih hangin tua kumin Kanaan leitanga piangte a ne uhhi.
			</verse>
			<verse book="16" chapter="8" verse="10">Tua ciangin amah in amaute kiangah, "Tu-in ciah un. Anlim tuilim ne-in thadim unla, a nei zolote zong va kholh un; banghang hiam cihleh i { Topa}-a' dingin tuni pen biakna ni siangtho ni ahi hi; dah kei un, banghang hiam cihleh { Topa' } hong piak lungdamna in note hong thahatsak ding hi," a ci hi. 
			</verse>
			<verse book="16" chapter="8" verse="12">Tua ahih ciangin mi khempeuh anne tuidawnin midangte a kholh ding leh lungdama om dingin a ciah uhhi; banghang hiam cihleh amaute tungah a kigen thute amaute in a theitel uhhi.
			</verse>
			<verse book="16" chapter="9" verse="20">Amaute hoihtakin thu na hilh a, na manna an zong amaute kiang panin na lakik kei a, a dangtakna uh a phasak dingin tui na pia hi.  
			</verse>
			<verse book="16" chapter="9" verse="25">Tua hi a, amaute in kulhnei khuapite leh gam hoihte la uh a, na hoih tampi tawh a kidim innte, suang kikhuak tuibemte, leenggui lote, oliv lote, leh nek theih singgah kung tampi a luah uhhi. Amaute in tuate ne-in gilvahin thau uh a, nangma hoihna hangin nuamsa mahmah uhhi.
			</verse>
			<verse book="19" chapter="23" verse="5">Ka galte omna mai-ah kei aa ding an nong lui hi. Ka lu sathau nong nilh aa, ka hai a dimlet hi. (HCN)
			</verse>
			<verse book="19" chapter="23" verse="5">Keima galte' muhna munah an nong lui hi. Thupi takin nong pahtawi a, keima hai zong dimlet ta hi. (TDM)
			</verse>
			<verse book="19" chapter="23" verse="5">Ka galte ompi-in ka mai ah sabuai nong lui hi. Ka lu sathau nong nilh a; ka hai a dimlet hi. (ZIV)
			</verse>
			<verse book="20" chapter="15" verse="17">Kitawngtawng kawmin sameh limpen nekna sangin ki-it diamdiamin anteh meh nek hoihzaw hi.
			</verse>
			<verse book="20" chapter="16" verse="26">An duhna in mi na semsak a, gilkialna in nak sepsak semsem zaw hi.
			</verse>
			<verse book="20" chapter="23" verse="7">"Ne ne un," hong cih hangin a cih takpi hilo hi. Banghang hiam cihleh na dangtawng a hong sun samzang nekkhak tawh kibang ding hi.
			</verse>
			<verse book="20" chapter="23" verse="20">Zu nenete tawh kikhawl kei in la, a uisante tawh kithuahkha kei in.
			</verse>
			<verse book="21" chapter="3" verse="13">Eite khempeuh in an ne tui dawnin i sepna thaman tawh lungdamin i om ding kilawm a, tua pen Pasian' hong piak letsong a hihi.
			</verse>
			<verse book="21" chapter="9" verse="7">An ne-in lungdam in la, zu ne-in lungnuam in. Na gamtatna peuhpeuh Pasian in hoih a sa hi.  
			</verse>
			<verse book="23" chapter="11" verse="6-9">Keivom pen tuuno tawh omkhawm ding a, kamkei gialbem pen keelno tawh lumkhawm ding hi. Bawngno leh humpinelkai leh ganhing thaute omkhawm ding uh a, naupangno khat nangawn in tuate hawlzo ding hi. 7 Bawngpi leh vompi in an nekhawm ding uh a, amau' note lumkhawm ding uhhi. Humpinelkai in bawngtal mah bangin buhkung ne ding hi. 8 Nawine naungek, gul gilo' kua vangah kimawl ding a, nawine nawnlo naupang in gul gunei' bu a sawk hangin a gul in tulo ding hi. 9 Ka mual siangtho buppi tungah amaute khatlekhat kiliamsak lo ding uh a, kisusia lo ding uhhi. Banghang hiam cihleh tuite in tuipi omna a tuamcip mah bangin leitungah { Topa}' thu theihna kidim ding hi.
			</verse>
			<verse book="23" chapter="65" verse="25">Keivom leh tuuno in an nekhawm ding uh a, humpinelkai in bawngtal bangin buhkung ne ding hi. Leivui pen gulpi' an hita ding a, mite hong tu nawnlo ding hi. Keima mual siangtho tung tengah amaute kiliamsaklo ding uh a, kisusialo ding uhhi, { Topa } in ci hi," a ci hi.
			</verse>
			<verse book="23" chapter="7" verse="15">Amah in a hoihlote nialin a hoihte a teel theih hun ciangin bawngnawi thaukhal leh khuaizu ne ding hi. 
			</verse>
			<verse book="24" chapter="7" verse="20-22">Tua ahih manin { Topa } in kong cihin-ah: En in, ka hehna leh ka thangpaihna hih munah ka bua ding a, mihingte' tung leh ganhingte' tung, lo lai-a singkungte leh leilaka singgahte tungah ka sung ding hi. Ka hehna mei bangin kuang ding a, kisumitlo ding hi. 21 "Vanglian { Topa, } Israel mite' Pasian in hih bangin kong ci hi: Mei tawh haltum ding na meihal biaknate uh hal nawnloin, sa nektheih biakpiaknate tawh kibangin ne vet un. 22 Banghang hiam cihleh Egypt gam panin na pute na pate uh ka lakkhiat lai-in ka hopih kei a, meihal biakna pia ding leh biakpiakna a bawl dingin thu ka pia kei hi.  
			</verse>
			<verse book="24" chapter="32" verse="22">a pute a pate uh tungah piak dingin na ciamsa, bawngnawi leh khuaizu tui bangin a luan'na hih gam na pia hi.  
			</verse>
			<verse book="26" chapter="4" verse="9-15">"Tu-in mangbuh, mangbuhham, belawi, taang, leh mangbuhman pawlkhat la in la, tuate hel khawmin anlumin bawl in. Na veilam delhphahin na lup hun ni za thum leh ni sawmkua sung tua na bawl anlum na ne ding hi. 10 Nek khatin anlum shekel sawmnih gik bek na ne ding a, ni khatin khatvei bek na ne ding hi. 11 Tui zong duh zahzah hiloin, ni khatin thawl khat bek na dawn ding hi. 12 Na nek ding anlum pen mite' muhin mihing ekkeu khawmin tuate mei-in na cih khit ciangin tua sungah na em ding hi," hong ci hi. 13 Tua ciangin { Topa } in, "Israel mite, gamdangah ka thehthang hun ciangin thukham in nek dingin a kham an ninte tu-a mah bangin ne ding uhhi," a hong ci hi. 14 Ahi zongin kei zong ka dawngkik a, "Topa { Pasian } aw, cikmahin kei ka kininsak ngei kei hi. Ka neu tunga kipan tudongin ama thu-in a sitawm ganhing sa ahi a, gamsate' nekbang ahi zongin ka ne ngei kei hi. A nin-in a kiseh an khat peuhpeuh ka ne ngei nai kei hi," ka ci hi. 15 Tua ciangin amah in, "Tua ahih leh pha hi. Mihing ek tangin bawng-ek na zang ding a, tua bawng-ek am sungah na em ding hi," a hong ci hi.
			</verse>
			<verse book="26" chapter="47" verse="10-12">Engedi khua panin Eneglaim khua ciangdong tuipi dungah ngasa bengte omin, tua dungah a ngen uh zalin phokeu ding uhhi. Mediterranean Tuipi sungah ngasa a omzah mah bangin ngasa nam tampi om ding hi. 11 Ahi zongin tuipi dunga om nawnglakte leh bualte-a om tuite sianglo ding a, cikhuk dingin a tuaci mahin omlai ding uhhi. 12 Hih gun pang tuakah a gah nek dingin singkung nam khempeuh po ding hi. A tehte pulh ngeilo ding a, a gah tawh zong kilawi ngeilo ding hi. Biakinn panin a luangkhia tui ngah ding uh ahih manin khasimin a gah thak gah tawntung ding uhhi. A singgahte an ding hi ding a, a tehte zatui-in kizang ding hi," hong ci hi.
			</verse>
			<verse book="27" chapter="1" verse="12-16">Amah in, "Ni sawm sung hong ze-etin, anteh bek hong nesak in la, tui bek hong dawnsak in. 13 Tua ciangin kumpipa' an a ne khangnote tawh hong enkak khawm in la, nong muhna bangbangin thu khenta in," a ci hi. 14 Amah in amau' ngetna bang mangin ni sawm sung ze-et dingin a thukim hi. 15 Ni sawm a cin' khit ciangin amaute pen kumpi an nete sangin cidamzaw uh a, a ci a sa uh a hoihzaw hi. 16 Tua ciangin a cingpa in kumpi an leh leenggahzu pialoin amaute anteh an a pia hi.
			</verse>
			<verse book="40" chapter="4" verse="4">Ahi zongin Zeisu in, "Laisiangtho sungah, ‘Anlum bek tawh mite nungtalo a, Pasian genkhiat thute tawh nungta zaw hi,’ ci-in kigelh hilo ahi hiam?" ci-in a dawng hi.	
			</verse>
			<verse book="40" chapter="6" verse="11">Tuni aa ka khamkhop ding uh an hong pia in. (HCN)
			</verse>
			<verse book="40" chapter="6" verse="11">Tuni aa ka nek ding uh an hong pia in. (PuKKT)
			</verse>
			<verse book="40" chapter="6" verse="11">Nisim khamkhop an hong pia in. (TDM)
			</verse>
			<verse book="40" chapter="6" verse="11">Ka nisim an uh tu ni-in ko hong pia in. (ZIV)
			</verse>
			<verse book="40" chapter="6" verse="11">Tuni aa ka nek ding uh an hong pia in. (ZSV)
			</verse>
			<verse book="40" chapter="8" verse="31-32">Tua ciangin dawite in Zeisu kiangah, "Kote hong hawlkhia ding na hih leh hua vokte sungah hong lutsak in," ci-in a thum uh ciangin 32 Zeisu in, "Pai un," ci ahih manin amaute zong paikhia-in vokte sungah a lut uhhi. Tua vok honte, keen luvum panin tuaksuk gawpin tuili sung tu uh ahih manin a vekpi-in tuikia-in a si khin hi.
			</verse>
			<verse book="40" chapter="15" verse="11">Kam sungah a tumsuk nate in mi ninsaklo a, kam sung panin a pusuak nate in mi a ninsak hizaw hi," a ci hi. 
			</verse>
			<verse book="40" chapter="15" verse="17-20">Kam sungah a tumsukte pen gil sung tawnin tua panin paikhiasuak hilo ahi hiam? 18 Ahi zongin kam sung panin a pusuakte pen lungsim panin hong kipankhia hi a, hihte in mi ninsakthei hi. 19 Banghang hiam cihleh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, leh ngaihsut hoihlo a tuamtuam hong piangkhia hi. 20 Hih bang nate in mi ninsak a, khut silloin annekna in mi ninsaklo hi," ci-in a dawng hi.
			</verse>
			<verse book="41" chapter="5" verse="13">Tua ahih manin Zeisu in dawite a paina ding uh thu pia a, dawite zong mipa sung panin paikhia-in vokte sungah a lut uhhi. Tua vok honpite a vekpi-in tul nih bang pha hi. Mualtung panin taisuk henhan uh a, tuili sung kiden'na-in tuikia mangkhin uhhi. 
			</verse>
			<verse book="42" chapter="24" verse="30">Amaute tawh anne dingin a tut ciangin Zeisu in anlum la a, Pasian tungah lungdamna a kohkhit ciangin balnenin amaute a pia hi.
			</verse>
			<verse book="43" chapter="4" verse="34">Tua ciangin Zeisu in, "Keimah hong sawlpa' deihna bangin na semin, sepdingin hong piak nasep zawhna pen ka nuntakna an a hihi.  
			</verse>
			<verse book="43" chapter="6" verse="27">A ningthei ante ngaihsutin nei masa kei unla, nuntak tawntungna an kan masa zaw un. Pa Pasian in tua an a pia dingin kei hong sehsa ahih manin keimah in note tungah nuntak tawntungna an ka hong pia ding hi," ci-in a dawng hi.
			</verse>
			<verse book="43" chapter="6" verse="48-51">Kei pen nuntakna an ka hihi. 49 Na pu na pate un gamsungah manna ne uh a, a vekpi-un si veve uhhi. 50 Ahi zongin vantung panin a hong pai an a ne mi peuhmah silo ding hi. 51 Kei pen vantung panin a hong paisuk nuntakna an ka hihi. Tua an a ne mi peuhmah nungta tawntung ding hi. Leitung mite a nuntakna dingin ka piakding an pen keima sa ahi hi," a ci hi.
			</verse>
			<verse book="43" chapter="21" verse="9-12">Tui gei a tun' uh ciangin mei-am tungah ngasa leh anlum a ki-em a mu uhhi. 10 Zeisu in amaute kiangah, "Tu-a na ngasa matte uh pawlkhat hong paipih un," ci-in a gen ciangin 11 Simon Peter zong gunkuang tungah va kahin ngasa a dimin a om ngen va kai a, ngasa a vekpi-in za leh sawmnga leh thum pha-in tam mahmah napi-in a ngen uh themkhat zong kikeklo hi. 12 Tua ciangin Zeisu in amaute kiangah, "Hong pai un; zing an ne ni," a ci hi. Amah pen Topa ahih lamtak thei uh ahih manin, "Nang kua na hi hiam?" ci-in a nungzuite khat beek in dong ngamlo uhhi. 
			</verse>
			<verse book="44" chapter="6" verse="1-2">Tua khit ciangin thu um mi hong tam tektek a, Jew mite leh Grik pau a zang Jew mite kikalah kiphunsanna thu hong om hi. Grik pau a zang Jew mite in, "Annek tuidawn, sumlepai hawmna-ah ka meigong numeite uh hong kipiaksak lo hi," ci-in lungkimlo uhhi. 2 Tua ahih manin sawltak sawmlenihte in thu um mi khempeuh samin kaikhawm uh a, "Kote in Pasian' thu hilh ding don manlo liangin annek tuidawn sumlepai vai-ah kong manlah ding uh kilawmlo hi.
			</verse>
			<verse book="44" chapter="10" verse="13-28">Awging khat in ama kiangah, "Peter aw, tho in la tuate go-in ne in," a ci hi. 14 Ahi zongin Peter in, "Topa aw, tuate go-in ka ne het kei ding hi. A ninin a kingaihsun peuhmah ka ne ngei het kei hi," ci-in a dawng hi. 15 A awging in ama kiangah, "Pasian in a siangin a gensa khat peuhpeuh a ninin ngaihsun kei in," a ci leuleu hi. 16 Tu-a bangin a thumveina dong a cihkhit ciangin vantung lamah tua a peek deda a kilato kik hi. 17 Peter in tua a </verse>
			<verse book="66" chapter=" verse="> bang a cihnopna hi ding ahi hiam, ci-in lamdangsa-in a om laitakin, Kornelias in a sawl mite in Simon' inn hong kan kawikawi uh a, a inn hong thei uh ahih manin a kongbiang hong tungta uhhi. 18 Amaute in, "Simon Peter a kici mi khat, hih lai-ah zin hong tung kha hiam," ci-in a hong dong uhhi. 19 Tua bangin Peter in a maang muh lungngaingai-in a om laitakin Khasiangtho in, "En in, mihing thum in nang hong zong uhhi.  
			</verse>
			<verse book="44" chapter="11" verse="6-10">Tua a peek deda tung, limtakin ka et ciangin ganhing, gamsa, a bokvak ganhing leh vasate ka mu hi. 7 Tua ciangin awging khat in kei kiangah, ‘Peter aw, tho in la tuate go-in ne in,’ hong cihna ka za hi. 8 Ahi zongin keimah in, ‘Topa aw, tuate go-in ka ne het kei ding hi. Banghang hiam cihleh a ninin a kingaihsun an peuhmah ka kam ka tun' ngei kei hi,’ ka ci hi. 9 Ahi zongin van panin a awging in, ‘Pasian in a siangin a gensa khat peuhpeuh a nin na ci kei ding hi,’ hong ci kik hi. 10 Tu-a bangin a thumveina dong hong cih khit ciangin vantungah tua a peek deda kilato kik hi. 
			</verse>
			<verse book="45" chapter="14" verse="1-3">Upna neu mite pawlbawl unla, na ngaihsutna uh a kituah kei leh zong mawhsak kei un. 2 Mi pawlkhat in na khempeuh ka nektheih ding hi, ci-in ngaihsun uhhi; ahi zongin upna neute in anteh bek ne ngam uhhi. 3 Tua ahih manin a ne mite in a tang mite simmawhbawl kei hen la, a tang mite in zong a ne mite simmawhbawl kei hen. Banghang hiam cihleh a ne mite zong Pasian in a san' mite mah a hihi.
			</verse>
			<verse book="45" chapter="14" verse="6">Ni khatpeuh thupi diak hi, ci-in a tang mite in Topa a pahtawina-in a tang ahi uhhi. An khempeuh a ne mi in zong Pasian' tungah lungdamna ko-in ne uh ahih manin Topa a pahtawina mahin a ne uh a hihi. Nekdingin kilawmlo hi, ci-in a nelo mite in zong Pasian tungah lungdamna mah ko ahih manin Topa a pahtawina mahin a nelo uh a hihi.
			</verse>
			<verse book="45" chapter="14" verse="17">Banghang hiam cihleh Pasian' Ukna pen nek leh dawn tawh a kisai thu hilo a, Khasiangtho hangin i ngah Pasian' deih bangin gamtatna, kilemna, lungdamna, cihte hizaw hi. 
			</verse>
			<verse book="45" chapter="14" verse="20-23">Annek huhau-in Pasian' sepsa thute susia kei ni. An khempeuh a kine thei ding ahi hi; ahi zongin tua nekna hangin mi khat peuhpeuh a pukding ahih leh a khial ihi hi. 21 Midangte in a puklawh theih annekna, zunekna, leh na khat peuhpeuh i kikep ding a man pen a hihi. 22 Hih thu-ah no' upna leh no' ngaihsutnate, Pasian tawh note' kikal thu hisak un. Amau lungsim sungah man a sak bangun a gamta zote pen a lung uh nuam mahmah hi. 23 Ahi zongin lunghimawhpipi-in a ne a om leh, a upna uh tawh kizui-in a gamta hilo uh ahih manin Pasian in tua bang mite a mawhsak ding hi. I upna bangin gamtatlohna peuhpeuh mawhna a hihi.
			</verse>
			<verse book="46" chapter="6" verse="13">"An pen i gilpi-a' ding hi a, gilpi zong an-a' ding mah hilo ahi hiam?" a ci zong omkha ding hi. Ahi zongin Pasian in tuate gel a beisak hun hong tung ding hi. Pumpi pen paktatna-in zatding hilo a, Topa' na sepna-in zatding hizaw hi. Topa in pumpi-a' ding na hong sem hi.
			</verse>
			<verse book="46" chapter="8" verse="8">Ahi zongin tua i nek ante in Pasian tawh i kizopna hong hoihsak tuanlo hi. I nekloh hangin siatna om tuanlo a, i nek hangin zong phatna om tuan samlo hi.
			</verse>
			<verse book="46" chapter="8" verse="13">Tua ahih manin nekna in thu upna sungah ka sanggamte khat a khialsak ding ahih leh, amah a pukkhak lohna dingin milim biakna sa ka ne ngei het kei ding hi.
			</verse>
			<verse book="46" chapter="10" verse="27">Thu umlo mi khat in an nekpih dingin hong samin tua an ne dingin na pai leh, na lungsimah kisuan'na a omlohna dingin bang sa ahi hiam, ci-in dong se loin ne lel in.
			</verse>
			<verse book="46" chapter="10" verse="31">Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian' minthan'na dingin na hih un. 
			</verse>
			<verse book="46" chapter="11" verse="22">Hih bangin na gamtat uh, anletui na nekna ding uh inn neilo na hi uhhiam? Tua ahih kei leh Pasian' pawlpi simmawh bawlin pawlpi mizawngte na maizumsak nopna uh ahi hiam? Hih thu tawh kisai-ah hong pakta ding nong sak uh leh note ka hong pakta het kei hi.
			</verse>
			<verse book="46" chapter="11" verse="33">Tua ahih ciangin sanggamte aw, nekkhawm ne dingin na kikhop uh ciangin kingakkim dimdiam un. 34 Tua bangin na kikhop uh ciangin Pasian' thukhenna na thuakkhak lohna dingun a gilkial na om uh leh zong na inn uhah an ne masa un. Thu dangdangte ahih leh ka hong pai ciangin ka hong gen ding hi.
			</verse>
			<verse book="51" chapter="2" verse="16">Tua ahih manin annek tuidawn, biakna pawite, Khadet Pawi, leh Sabbath ni tawh kisai-in kuamah in ngeina zuihding bawl kei un. 
			</verse>
			<verse book="58" chapter="5" verse="14">Ahi zongin antak i cih pen a sia leh a pha a khenthei, a lim leh a limlo a khentheita, a khangham khinsa mite-a' ding a hihi.
			</verse>
			<verse book="66" chapter="2" verse="17">Tua ahih manin zakna ding bil a neite in Khasiangtho in pawlpite kiangah a gen thute na za un. A gualzo mi tungah a kiselcip manna an pawlkhat leh min thak a kigelhna suangkang khat ka pia ding hi. Tua suangkang pen a ngahte simloh kuamah dang in theilo ding hi.
			</verse>
			<verse book="66" chapter="22" verse="2">khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawmlenih vei a gah hi. A tehte zong natna damna ding zatui-in kizang hi. 

			</verse>
		</category>
		<category id="4">
			<verse book="7" chapter="20" verse="26">Tua ciangin Israel mite khempeuh, galkap vekpi paito-in Bethel-ah tungin a kap uhhi. Tua lai mun { Topa' } mai-ah amaute tu-in nitak dong tua ni an tang uh a, { Topa' } mai-ah meihal biakna leh thunuama biakna a pia uhhi.
			</verse>
			<verse book="9" chapter="7" verse="6">Tua ahih ciangin amaute Mizpah-ah kikhawm uh a, tui tawi-in { Topa' } mai-ah sungkhia uh a, tua ni-in an tangin tua lai munah, "{ Topa' } tungah i khial khinzo hi," a ci uhhi. Samuel in Israel mite Mizpah-ah thu khen hi.
			</verse>
			<verse book="9" chapter="31" verse="13">Amaute in a guhte la-in Jabesh khuasung makeng kung nuai-ah vui uh a, ni sagih sung an a tang uhhi.
			</verse>
			<verse book="10" chapter="1" verse="12">Tua ahih ciangin Saul, a tapa Jonathan, leh { Topa' } mi Israel-te hangin amaute thumin kap uh a, nitak dong an a tang uhhi; banghang hiam cihleh gal sungah amaute si uhhi.
			</verse>
			<verse book="10" chapter="12" verse="15-17">Tua ciangin Nathan a inn-ah a ciah hi. Tua ciangin Uriah' zi in David tawh a neih naungek{ Topa } in vat a, a ci hong na hi. 16 Tua ahih ciangin David in naungek-a' dingin Pasian' tungah thum hi. David in an tangin zan tawntung leilakah a lum hi. 17 Tua ciangin leilak panin a phong dingin a innsung upate ama kiangah ding uhhi. Ahih hangin amah tholo a, amaute tawh an zong ne nuamlo hi.
			</verse>
			<verse book="10" chapter="12" verse="21">Tua ciangin a nasemte in ama kiangah, "Hih banga na gamtatna a bangci hiam? Naungek a hin' lai-in an tangin na kap hi; ahih hangin naungek a sih ciangin tho-in an na ne zawsop hi," a ci uhhi.
			</verse>
			<verse book="11" chapter="21" verse="27-29">Ahab in hih thute a zak ciangin a puante balkek a, a pum tungah puanhampi silhin, an tangin puanhampi tungah lum a, maikhingin a vak kawikawi hi. 28 Tu-in Tishbe khuami Elijah tungah { Topa' } thu hong tung a, 29 "Keima mai-ah bangzahin Ahab a kiniamkhiatna na mu hiam? Keima mai-ah amah kiniamkhiat ahih manin ama hun sungin siatna ka tungsak kei ding hi. Ahih hangin a tapa' hun sungin ama innkuan tungah siatna ka tungsak ding hi," a ci hi.
			</verse>
			<verse book="13" chapter="10" verse="12">a thahat mi khempeuh kithawi-in Saul leh a tapate' luanghawmte lakhia-in Jabesh-ah a paipih uhhi. Tua ciangin amaute in Jabesh-a tawsaw nuai-ah amaute' guhte vui uh a, ni sagih sung an a tang uhhi.
			</verse>
			<verse book="14" chapter="20" verse="3">Tua ciangin Jehoshafat lau a, amahmah in { Topa' } lamlahna ding zong a, Judah gam khempeuhah an tan' ding thu a zasak hi.
			</verse>
			<verse book="15" chapter="8" verse="21-23">Tua ciangin eite' Pasian' mai-ah kote kiniamkhiat thei-in, kote leh ka naupangte uh leh ka neihsa khempeuh uh nuamtakin ka khualzinna uhah ka pai theihna ding uh Pasian' tung pan ka nget theihna dingun Ahava lui-ah an tan'na ding thu ka taangko hi. 22 Banghang hiam cihleh kumpipa kiangah, "Ka Pasian un amah a zong mite khempeuh ompihin amau-a' dingin a hoih na sem a, amah a nusiate khempeuh tungah amah heh hi," ci-in gen khin ka hih manun lampi-ah kote hong kha dingin galkapte leh sakol tung tuangte kumpipa kiangah ka nget ding ka mai a zum hi. 23 Tua hi a, kote in an ka tang uhhi. Nuamtakin khual ka zin theihna ding uh i Pasian' tungah ka ngen uh a, amah in ka thungetna uh hong pia hi.
			</verse>
			<verse book="16" chapter="1" verse="4">Hih thu ka zak ciangin tusukin ka kap niloh a, ni tampi sung an tangin, vantung Pasian kiangah thu ka ngen hi.
			</verse>
			<verse book="16" chapter="9" verse="1">Tua kha mah a ni sawmnihleli ni-in an tang dingin Israel mite kikhawm uh a, puanhampi silhin a lu tung uhah lei kibuak uhhi. 
			</verse>
			<verse book="17" chapter="4" verse="3">Kumpipa' thupiakna a tun'na gam Jew mite' omna khempeuhah nakpi taka thumna leh tauna, antan'na, kahna, leh dip-humna om hi. Mi a tamzaw in puanhampi silhin vut lakah lum uhhi.
			</verse>
			<verse book="17" chapter="4" verse="15-16">Tua ciangin Esther in Mordekai a dawn'na lai amah puasak leuleu a, 16 "Pai-in Susa khua sunga om Jew mi khempeuh khawm in la, keimah ngaihsutna-in an na tang un. A sun a zan ciloin ni thum sung an nelo, tui dawnloin na om un. Na tan' uh mah bangin kei leh ka nasem numeite in zong ka na tang ding uhhi. Tua khit ciangin ngeina ahihloh hangin kumpipa kiangah ka va pai ding hi," a ci hi.
			</verse>
			<verse book="19" chapter="35" verse="13">Ahih hangin kei ahih leh, amaute a cinat uh ciangin, puanhampi silhin an tangin kei ka kigimtawm sak hi. 
			</verse>
			<verse book="19" chapter="69" verse="10">An ngolhna tawh ka lungsim ka kiniamkhiat a, tua pen keimah hong kikona lehsuak zawsop hi.
			</verse>
			<verse book="19" chapter="109" verse="24">An ngolhna hangin ka khukte zaw a, ka pumpi silesa zong kiamgawp khinta hi.
			</verse>
			<verse book="23" chapter="58" verse="3-7">"Kote in an tang napi-in banghangin kote hong phawklo na hi hiam? Kote kiniamkhiatin om napi-in banghangin kote hong thei khalo na hi hiam?" hong ci uhhi. Note in an na tan' uh ciangin nomau' deihna na zong uh a, na nasemte uh na nengniam uhhi. 4 Note in a kitawng ding, a kilai ding, gitloh gamtatin, khuttum tawh a kitum ding bekin an na tang uhhi. Hih bang lelin antan'na tawh na thungetna uh hong kingai ding ahi hiam? 5 Maugua kun bangin na lu uh kunsukin, puanhampi leh vut tungah lumin, nomau na kigimsak tawmnate uh kei' deih antan'na nam sa na hi uhhiam? Hih bang hihna pen antan'na man leh { Topa}' san'theih pawl hi, ci ding na hi uhhiam? 6 Kei' deih antan'na hih bang pawl ahi hi: Gitlohna khaute phelin, hakkol savun khaute phel a, a kinengniam mite khahkhia-in thumanlohna hakkol khempeuh suktan ding a hihi. 7 Na an uh a gilkialte tawh nekhawm unla, inn neilo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hilo na hi uhhiam?
			</verse>
			<verse book="24" chapter="14" verse="11-12">{ Topa } in kei kiangah, "Hih mite in thupha a ngahna dingin thu hong ngen nawn kei in. 12 An a tan' uh hangin amau' thumna ka ngai kei ding a, meihal biakna leh an tawh biaknate hong piak uh hangin ka sang kei ding hi. Amaute namsau tawh ahi zongin, kial tawh ahi zongin, pulnatna tawh ahi zongin ka sisakzaw ding hi," hong ci hi.
			</verse>
			<verse book="24" chapter="36" verse="9">Josiah' tapa Judah kumpi Jehoiakim in a ukzawh kum nga a phak kum, a kha kuana kha-in Jerusalem khua-a om mi khempeuh leh Judah gam khuapite panin Jerusalem khua-ah a hong pai mi khempeuh in { Topa' } maipha ngahna dingin an a tang uhhi.
			</verse>
			<verse book="27" chapter="6" verse="18">Kumpipa a inn-ah ciahkik a, tua zan tawntung an ngawlin gualnopna zong a bawl kei hi. Tua zanin a ihmu thei peuhmah kei hi.
			</verse>
			<verse book="27" chapter="9" verse="3">An ngawlin, puanhampi silhin, vut lakah tu-in, Topa' kiangah deih takin thu ka ngen hi.
			</verse>
			<verse book="29" chapter="1" verse="14">An tan' ding thu pia unla, a thupi biak kikhopna bawl un. Note' { Topa } Pasian' biakinn sungah makaite leh gammi khempeuh kaikhawm unla, { Topa' } tungah kiko-in thum un.
			</verse>
			<verse book="29" chapter="2" verse="12-15">{ Topa } in hih bangin ci hi: "Tu mahmah nangawnin lungsim tak tawh kisik kikin, an tangin, kapin, thumna tawh kei kiangah hong paikik un. 13 Na dah taktakna uh lungkhamna tawh langsak unla, na puante uh a balkek bek hi kei un," hong ci hi. { Topa}, note' Pasian kiangah ciahkik un. Amah migi mahmahin hehpihna a nei hi a, a lungduai-in hong huh nuam tawntung a, gim hong pialoin hong maisak nuam tawntung hi. 14 { Topa}, eite' Pasian in a lungsim hong kheelin an hauhsakna tawh thupha hong piakha ding hi. Tua hi leh ama tungah an leh leenggahzu tawh biakna i pia thei ding hi. 15 Zion mual tungah peengkul tumin an tan'na ding thu pia unla, biak kikhopna khat nei un.
			</verse>
			<verse book="32" chapter="3" verse="5">Nineveh khuamite kisikin Pasian um uh a, antan' ding thu thangsakin, a golpen pana kipan a neupen dongin puanhampi a silh uhhi. 
			</verse>
			<verse book="38" chapter="7" verse="5-6">"Gamsung mi khempeuh leh siampite tungah hih bangin gen in: Amaute in a beisa kum sawmsagih sung kha ngana leh kha sagihna sungin an tangin a kahna uh, kei hong pahtawina uhhilo hi. 6 A annek a tuidawnte uh zong, amau' duh man bek ahi hi," hong ci hi.
			</verse>
			<verse book="38" chapter="8" verse="19">amah in, "Kha lina, kha ngana, kha sagihna, leh kha sawmna sunga antan'nate pen, Judah gammite-a' dingin lungdamin kipakin pawi bawlna hun suak ta ding hi. Tua ahih manin thuman leh kilemna deih pha un," hong ci hi. 
			</verse>
			<verse book="40" chapter="4" verse="2-4">Zeisu in sun sawmli leh zan sawmli sung an neloin omkhin ahih manin a gil a kial hi. 3 Tua ciangin ama kiangah Dawimangpa hong pai a, "Pasian' Tapa na hih takpi leh hih suangte anlum a suahna dingin thu pia in," a ci hi. 4 Ahi zongin Zeisu in, "Laisiangtho sungah, ‘Anlum bek tawh mite nungtalo a, Pasian genkhiat thute tawh nungta zaw hi,’ ci-in kigelh hilo ahi hiam?" ci-in a dawng hi.
			</verse>
			<verse book="40" chapter="6" verse="16-18">"An na tan' uh ciangin a kineihkhem mite bangin maikhingin om kei un. Amaute in an a tan'lam uh mite in a theih ding uh a ut manun gilkial mai pua-in a om uhhi. Amaute in a antan' thaman uh a ngah khinta ahih lamtak limtakin thei un. 17 Ahi zongin an na tan' uh ciangin na mai uh phiatin na sam uhhiat un. 18 Tua hi leh midangte in na an tan'lam uh a theihloh hangin na muh theihloh na Pa un hong thei veve ding a, kuama theihlohin na tan'lam uh a hong thei na Pa un note' tungah thaman hong pia ding hi. 
			</verse>
			<verse book="40" chapter="9" verse="14-15">Tua ciangin Zeisu kiangah Tuiphumpa Johan' nungzuite hong pai uh a, "Banghangin kote leh Pharisee mite in an tang zelzel napi-in, na nungzuite in tanglo se ahi uhhiam?" ci-in a dong uhhi. 15 Zeisu in amaute kiangah, "Mopina pawi khatah, a zineipa a om sungin a mopawi simte dah dingin um na hi uhhiam? Dah hetlo ding uhhi. Ahi zongin amaute kiang panin zineipa a kilakkhiat ding hun hong tung ding a, tua hun ciangin amaute in an a tang ding uhhi.
			</verse>
			<verse book="41" chapter="1" verse="13">Gamlakah ni sawmli sung om a, Satan in tua hun sungteng a ze-et hi. Tua lai-ah gamsa gilote zong om a, ahi zongin vantung mite hong pai-in amah huhin an a vak uhhi. 
			</verse>
			<verse book="41" chapter="2" verse="18-20">Tua hun laitakin Tuiphumpa Johan' nungzuite leh Pharisee mite in an a tang uhhi. Zeisu kiangah mi pawlkhat hong pai-in, "Banghangin Tuiphumpa Johan' nungzuite leh Pharisee mite' nungzuite in an tang uh a, nangma nungzuite in tanglo se ahi uhhiam?" ci-in a dong uhhi. 19 Zeisu in, "Mo pawi a siim mite in an nelo dingin um na hi uhhiam? Zineipa tawh a omkhawm sung uh an neloin omlo ding uhhi. 20 Ahi zongin amaute kiang panin zineipa a kipaikhiatpih hun hong tung ding a, tua hun a tun' ciangin an neloin a om ding uhhi.
			</verse>
			<verse book="42" chapter="2" verse="37">kum sawmgiat leh kum li sung meigongin a om a hihi. Amah pen biakna a nusia ngeilo mi khat hi a, a sun a zanin Pasian bia-in an tangin thu a ngenngen mi khat a hihi.
			</verse>
			<verse book="42" chapter="4" verse="2">Dawimangpa in ni sawmli sung a ze-et hi. Tua hun sung Zeisu in bangmah nelo a, tua ze-etna hun a bei ciangin a gil kial mahmah hi.
			</verse>
			<verse book="42" chapter="5" verse="33-35">Tua ciangin amaute pawlkhat in Zeisu kiangah, "Johan' nungzuite in an tangin thu ngen zelzel uh a, Pharisee mite' nungzuite zong tua bangmahin gamta napi-in, banghangin nangma nungzuite in tangloin om se uh ahi hiam?" ci-in a dong uhhi. 34 Zeisu in amaute kiangah, "Mo pawi-ah zineipa leh pawisimte a omkhawm laitakin a pawisimte an tangsak thei ding na hi uhhiam? 35 Amaute kiang panin zineipa a kipaikhiatpih hun hong tung ding a, tua hun ciangin tang ding uhhi," ci-in a dawng hi. 
			</verse>
			<verse book="42" chapter="18" verse="12-14">Nipikal khatin ni nih sung an ka tang a, ka ngah khempeuh sung panin sawmah khat nang tungah kong pia hi,’ a ci hi. 13 Ahi zongin siahdongpa pen a gamla simah ding a, vantung lamah zong dak ngamloin a dip humin kuncip a, ‘Pasian aw, kei mimawh mi khialpa hong hehpih in,’ ci-in a ngen hi. 14 Ke'n kong cihin-ah, hih mipa pen Pasian tawh a kilemsa-in a inn-ah ciah a, a khatpa pen tua bangin ciahlo hi. Banghang hiam cihleh a kiliansakte pen kiniamkhiatsuk ding a, a kiniamkhiatte pen a lianin kibawl ding hi," a ci hi.
			</verse>
			<verse book="44" chapter="13" verse="2-3">Amaute in an tangin Pasian bia-in a om laitakun Khasiangtho in amaute kiangah, "Keima na a sem dingin ka sapsa ahih manin kei-a' dingin Barnabas leh Saul hong piakhia un," a ci hi. 3 Amaute in zong an tangin, a lu tung uhah a khut uh nga-in thu a ngetsak khit uh ciangin a kuankhia sak uhhi.
			</verse>
			<verse book="44" chapter="14" verse="23">Khua pawlpi simah pawlpi upa ding sehsak uh a, an tangin thungetna tawh amaute' muan' ahi Topa' khutsungah tua mite a ap uhhi.

			</verse>
		</category>
		<category id="5">
			<verse book="1" chapter="4" verse="3-4">Tua hun sungin Kain in lei pana piang gah piakna { Topa' } tungah paipih a, 4 Abel in a tuuhon tacilte leh a sa limcite paipih hi. { Topa } in Abel leh ama piakna thusim a,  
			</verse>
			<verse book="2" chapter="13" verse="1-2">{ Topa } in Moses kiangah, 2 "Keima tungah tacil khempeuh hong ap in. Israel mite' lakah, mihing hita leh ganhing hita leh, naubu a hong masa pen peuhpeuh keima-a' ahi hi," a ci hi.
			</verse>
			<verse book="2" chapter="22" verse="29">"Na anlakna pan uh leh sathau leh leenggah na suknate uh panin a leetkhiate piak khiat ding na zekai kei ding uhhi. "Na tapa cilte uh keima tungah nong pia ding uhhi.	
			</verse>
			<verse book="2" chapter="23" verse="19">"Note in na anpalte uh lakah a tung masa pen { Topa } na Pasian uh inn-ah na paipih ding uhhi."Note in a pi' nawizu tawh keelno na huan kei ding uhhi.
			</verse>
			<verse book="2" chapter="34" verse="22">"Nipikalte' pawi, mangbuh a tung masa pawi, leh kum bei ciangin an kaihkhop pawi na bawl ding uhhi.
			</verse>
			<verse book="2" chapter="34" verse="26">"Note in na anpalte uh lakah a tung masa pen { Topa } na Pasian uh' inn-ah na paipih ding uhhi. "Note in keelno a pi' nawizu tawh na huan kei ding uhhi," a ci hi.
			</verse>
			<verse book="3" chapter="2" verse="12-14">Anpal tawh biakna ahih leh { Topa' } kiangah na paipih thei ding hi. Ahih hangin a gim namtui dingin biakna tau tungah kipia lo ding hi. 13 An tawh na biaknate khempeuh ci na sawh ding hi. An tawh na biakna-ah na Pasian tawh na thuciamna ci sawhloin na om kei ding a, na biakna khempeuh ci na sawh ding hi. 14 "Anpal tawh { Topa' } tungah biakna na piak leh, anpal tawh na biakna dingin a vui thak panin kila-in a kigawivui, mei-ah a kihangkeu na pia ding hi.
			</verse>
			<verse book="3" chapter="23" verse="10">"Israel mite tungah hih bangin gen in: Note tungah ka hong piak leitangah note tungin an na lak uh ciangin, note in an na lakna uhah anpal lom khat, siampipa kiangah na paipih ding uhhi.
			</verse>
			<verse book="3" chapter="23" verse="17-20">Note in na ten'na uh panin vei dingin an lawh nih a kibawl anlum nih nong paipih ding uhhi. Tuate pen annel a kibawl, silngo sawhin a ki-em, { Topa' } tungah anpalin a kipia hi ding hi. 18 Note in anlum tawh, a sitbaanglo kum khat a pha tuuno sagih, leh bawngtalno khat, leh tuutal nih na pia ding uhhi. Tuate, { Topa' } tungah a gim namtui mei tawh kihal biakna dingin an tawh biakna leh leenggahzu tawh biaknate tawh { Topa' } tungah meihal biakna hi ding hi. 19 Note in khialhna hanga biakna-in keel a pa khat leh thunuama biakpiakna-in kum khat a pha tuuno a pa nih na pia ding uhhi. 20 Siampipa in { Topa' } mai-ah vei-a biakna-in anpal-anlum leh tuuno nih tawh tuate vei ding a, tuate pen siampipa-a' dingin { Topa' } mai-ah a siangtho hi ding hi.
			</verse>
			<verse book="4" chapter="15" verse="20">Na anlak uh a masa pen sung panin biakna-in moh khat na pia ding uh a, an cilna pana biakna-in na piak bangun na bawl ding uhhi.	
			</verse>
			<verse book="4" chapter="18" verse="12-13">"Sathau limci pen khempeuh, leh leenggahzu leh an a limci pen khempeuh, { Topa' } tungah amau' piak anpalte, note' tungah kong pia hi.13Amaute in { Topa' } tungah a piak uh, amau' leitangah a min masa gah khempeuh nomau-a' hi ding hi. Na inn sunga om a siangtho mi peuhpeuh in ne thei ding hi. 
			</verse>
			<verse book="4" chapter="28" verse="26-27">"Na nipikal pawi hunun { Topa' } tungah an thak tawh biakna na piak hun uh anpal piak ni-in a siangtho kikhopna khat na nei ding uhhi. Tua ni-in leitung nasep na sem kei ding uh a, 27 meihal biakna, { Topa' } tungah a gim namtui na pia ding uhhi. Bawngtalno nih, tuutal khat, leh kum khat a pha tuuno a pa sagih, a vekpi-in a sitbaanglo hi ding hi.
			</verse>
			<verse book="5" chapter="12" verse="6-7">Tua lai-ah na pai ding uh a, na meihal biaknate uh leh na biakpiaknate uh, note in na piak uh sawmah khat leh na piak thuahte uh, thuciamna biakpiakna, utthu-a na piakna, na bawnghon tacilte uh leh na tuuhon tacilte uh tua lai-ah na paipih ding uhhi. 7 { Topa } na Pasian uh mai tua lai munah na ne ding uh a, { Topa } na Pasian un note thupha hong piakna hangin na hihna khempeuh uhah note leh na innkuanpihte na lungdam ding uhhi.		
			</verse>
			<verse book="5" chapter="18" verse="4">Na anpal, na leenggahzu, na sathau, leh na meet masak uh na tuumul uh na pia ding uhhi. 
			</verse>
			<verse book="5" chapter="26" verse="2-4">{ Topa } na Pasian un a hong piak leitang pana piang gah khempeuh panin a gah masa pawlkhat la-in lawh khat sungah na koih ding uh a, ama min na omsakna dingun { Topa } na Pasian un a teelna munah na pai ding uhhi. 3 Tua hun laitakin na a sem siampipa kiangah pai-in ama kiangah, ‘{ Topa } in kote piak dingin ka pu ka pate uh tungah a ciam leitangah ka tun' khitna uh tuni-in { Topa } na Pasian kiangah kong ko uhhi,’ na ci ding uhhi. 4 "Tua ciangin siampipa in note' khut panin a lawh hong saang ding a, { Topa } note' Pasian biakna tau mai-ah koih ding hi.
			</verse>
			<verse book="5" chapter="26" verse="9-10">Amah in hih mun hong tun'pihin, bawngnawi leh khuaizu tui bangin a luan'na gam hih leitang ko tungah hong pia hi. 10 Tua ahih ciangin en in, { Topa, } nangmah in kote nong piaksa leitang panin a gah a min masa kong paipih uhhi,’ na ci ding uhhi. Tua ciangin { Topa } note' Pasian' mai-ah na koihsuk ding uh a, { Topa } note' Pasian' mai-ah na bia ding uhhi.
			</verse>
			<verse book="12" chapter="4" verse="42">Mi khat Baalshalishah panin hong pai-in Pasian' mipa kiangah anpal anlum, mangbuhham lum sawmnih, leh anvui a thak a van sungah hong pua hi. Tua ciangin Elisha in a nasempa kiangah, "Amaute in a nek theihna dingun kamsangte tungah pia in," a ci hi.	
			</verse>
			<verse book="14" chapter="31" verse="5">Tua thupiakna a kitheihthang phetin Israel mite in anpalte, leenggahzu, leh lo-a piang khempeuh tampi tak hong pia uhhi. Tua ciangin amaute in na khempeuh sung pan sawmah khat ahi tampi tak hong paipih uhhi. 
			</verse>
			<verse book="16" chapter="10" verse="35-37">I leitang panin a piang anpalte leh singgah kungte panin a gah masa khempeuh a kumkumin { Topa' } biakinn-ah puak ding ka kiciam uhhi. 36 Thukham sunga kigelh mah bangin i Pasian' biakinn-ah a om, i Pasian' biakinn sungah na a sem siampite kiangah zong tapa upa pente leh bawngte' tacilte, leh ganhonte' tacilte, leh tuuhonte' tacilte paipih ding, 37 leh annel lom meek masak pen siampite tungah puak ding, leh gahnei sing khempeuh panin a gah masa, sathau leh leenggahzu thakte khempeuh i Pasian' biakinn sung vankoihna-ah puak ding, leh lokhawhna khuaneute khempeuhah sawmah khat a kaikhawmte pen Levi mite ahih manin leitang panin sawmah khat khempeuh Levi mite kiangah puak ding ka kiciam uhhi. 
			</verse>
			<verse book="16" chapter="12" verse="44">Tua ciangin khuapite' kiimah lo omte panin a golna leh a neuna tawh kizui-in siampite leh Levi mite-a' dingin thukham sunga om bangin a kaihkhop ding uh a kipia nate, anpalte, leh sawmah khatte a koihna ding uh vankoihna innte a uk dingin mi kiseh hi; banghang hiam cihleh siampite leh Levi mite' nasepna hangin Judah mi khempeuh lungdam mahmah uhhi.  
			</verse>
			<verse book="16" chapter="13" verse="31">Tua ciangin a kiseh hunin zat dingin cih ding sing tawh biakna leh anpal tawh biakna ding ka vaihawmsak hi. Ka Pasian aw, a hoih lamin kei hong phawk in.
			</verse>
			<verse book="19" chapter="11" verse="3">Bulpite kisusia khin leh midikte in bangcih thei nawn ding hiam?" nong ci thei diam?
			</verse>
			<verse book="19" chapter="78" verse="51">Ham' suante' innsungah a ta upa pen teng, Egypt gamsung tacil khempeuh amah in a vatmai hi. 
			</verse>
			<verse book="19" chapter="105" verse="36">Amau' sung pan a piang masa Egypt tacil khempeuh a satlum hi.
			</verse>
			<verse book="20" chapter="3" verse="9-10">Na neihsa leh na anpalte tawh { Topa } zahtak in. 10 Tua hi leh na ansalte an tawh kidim ding a, beel dimletin leenggahzu na nei ding hi. 
			</verse>
			<verse book="24" chapter="2" verse="3">Israel mite pen { Topa}-a' dingin a tuam om hi a, ama anlakna-ah a anpalte ahi uhhi. Amaute a ne peuhpeuh a mawh suak uh a, gimna a thuak uhhi, { Topa } in hong ci hi, ci-in va gen in," hong ci hi.
			</verse>
			<verse book="26" chapter="44" verse="28-30">"Israel mite tungah ka piak, khang khat pan khang khatah a kiluah suksuk ding sung panin siampite' tanh pen siampi nasep za a hihi. Amaute in Israel mite lakah neihsa gamh neilo ding uhhi. Amaute' kisapna khempeuhah kei a kicing khin ka hihi.29 An tawh biakna, mawhna leh khialhna hanga biakna, leh Israel mite lak panin keima-a' dingin a kipiakhiate khempeuh amaute in ne ding uhhi.30 Anpal sung panin a limci penteng leh kei tungah hong kipia na khempeuh, amaute in tang ding uhhi. Israel mite' inn sungah ka thupha a tun'theihna dingin amaute in anlum a em simun, biakna-in siampite tungah a em masak penpen uh pia ding uhhi.
			</verse>
			<verse book="42" chapter="16" verse="10">A tawmno-ah a diktatte pen a tamah zong diktat uh a, a tawmno-ah a citaklote pen a tamah zong citaklo uhhi.
			</verse>
			<verse book="45" chapter="11" verse="16">Anlum a ki-em masa sung panin a themkhat Pasian biakna-in a kipiak ciangin a anlum buppi zong Pasian-a' mah hi pah a, singkung khat' zung zong Pasian a kipiak ciangin a hiang khempeuh zong Pasian-a' mah a hihi.	
			</verse>
			<verse book="59" chapter="1" verse="18">Ama pian'sakte khempeuh lakah eite a masa pen i suahtheihna dingin thuman thutak zangin ama utthu tawh eite a hong piangsak tawm a hihi.  		

			</verse>
		</category>
		<category id="6">
			<verse book="7" chapter="21" verse="5-6">Tua ciangin Israel mite in, "{ Topa}-a' ding kikhopna-ah Israel minamte khempeuh sung panin kua teng hong pailo ahi hiam?" a ci uhhi. Banghang hiam cihleh amaute in { Topa } kiangah a pailo mite tawh kisai-in Mizpah-ah kiciamna lianpi khat bawl uh a, "Kithat ding hi," a ci uhhi. 6 Israel mite in a sanggam uh Benjamin mite khasiat uh a, "Tuni-in Israel-te' sung panin minam khat bei hi.
			</verse>
			<verse book="10" chapter="7" verse="4-7">Ahih hangin tua zan mahin Nathan kiangah { Topa' } thu hong tung a, 5 "Pai in la ka nasempa David kiangah gen in. ‘{ Topa } in hih bangin ci hi: Ten'na ding biakinn khat hong lamsak ding na hi hiam? 6 Israel mite Egypt panin ka paikhiatpih toh ni-a kipan tuni dongin biakinn sungah ka om nai kei a, puanbuk sungah omin ka pai kawikawi hi. 7 Israel mite khempeuh tawh ka painasa mun khempeuhah, ka mi Israel-te a cing dingin ka piak thukhente khat peuhpeuh tungah, "Banghangin taamtak biakinn hoih hong lamsaklo na hi hiam?" ci-in kam khat beek gen ngei ka hi hiam?’ ci hi.
			</verse>
			<verse book="14" chapter="30" verse="3">Siampite mi a kicingzah ding amau kisian'suah nailo uh a, mite zong Jerusalem-ah kikhawm nailo uh ahih manin a hunin bawl theilo uhhi. 
			</verse>
			<verse book="15" chapter="6" verse="16">Tua ciangin Israel mite, siampite, Levi mite, leh sal a suaksa a hong ciahkik mi khempeuh in lungdamna lianpi tawh Pasian' biakinn apna a bawl uhhi.
			</verse>
			<verse book="19" chapter="2" verse="11">Launa tawh { Topa' } na sem unla, lin'na tawh a khe nam un; tua hi kei leh amah sinso-in lamkalah na siamang ding uhhi; Banghang hiam cihleh amah heh pakpak hi. Amah a bel khempeuh mi nuamsate a hihi.
			</verse>
			<verse book="19" chapter="15" verse="1-5">{ Topa } aw, na biakinn sungah kua om ding ahi hiam? Na mual siangtho tungah kua teng ding ahi hiam? 2 Paubaang loin gamta-in, a manin na sem a, lungsim tak a gen mi, 3 mi gensia loin, a lawmte tungah siatna bawllo a, a vengte a mawhsaklo mi, 4 migilote thusimlo a, ahi zongin { Topa } a zahtakte a pahtawi mi, ama natna ding nangawnah a ciampello mi, 5 ama sum a meetin a khalo, thutang mite a langpan'lo, golhguk a lalo mite teng ding uhhi. Hih bangin a gamtate pen ling ngeilo ding hi. 
			</verse>
			<verse book="19" chapter="24" verse="3-4">{ Topa' } mual tungah kuate kahto ding ahi hiam? Ama mun siangtho-ah kuate ding ding ahi hiam? 4 Gamtat siangtho leh lungsim siangtho a nei, a manlo thu-ah a nuntakna pialoin, khemna tawh a kiciamlo mite a hihi.
			</verse>
			<verse book="19" chapter="27" verse="4">Topa' tung panin na khat ka ngen khin a, tua ngenin ka zon' ding pen: { Topa' } inn sungah ka khan' tawntungin om ding, { Topa' } hoihna et ding leh ama biakinn sungah thu dot dingte a hihi.
			</verse>
			<verse book="19" chapter="116" verse="14">{ Topa' } tungah ka thuciamnasa pen ama mite khempeuh a kikhopna munah ka pia ding hi.
			</verse>
			<verse book="19" chapter="122" verse="1">Amaute in kei tungah, "{ Topa' } inn-ah pai ni," hong cih uh ciangin kei ka kipak hi.
			</verse>
			<verse book="19" chapter="127" verse="1">{ Topa } in inn lampih kei leh innlamte' sepna a mawkna a hihi. { Topa } in khuapi hutpih kei leh khuapi cingte' cin'na a mawkna a hihi. 
			</verse>
			<verse book="19" chapter="150" verse="1">{ Topa } phat un. Ama biakinn sungah Pasian phat unla, ama vangliatna mun vantungah amah phat un. 
			</verse>
			<verse book="23" chapter="40" verse="11">Amah in tuucingpa bangin ama tuuhonte an vak ding a, ama tuuhonte kaikhawmin a ang sungah pua ding a, no ngeklai a neite dam takin a paipih ding hi.
			</verse>
			<verse book="24" chapter="7" verse="2">"{ Topa' } biakinn kongkhakpi kiangah ding in la, hih thuteng va taangko in: { Topa } a bia dingin kongkhak sunga hong tum Judah mite aw, { Topa' } kammal ngai dih un.
			</verse>
			<verse book="26" chapter="45" verse="4">Hih a kisehkhia mun sungteng pen biakna leitang siangtho hi ding a, { Topa' } biakinn sungah na a sem siampite-a' ding hi ding hi. Hih mun sungteng pen siampite' inn lamna ding mun leh biakinn lamna ding mun siangtho hi ding hi.  
			</verse>
			<verse book="37" chapter="1" verse="14">Tua hi a, { Topa } in Judah gam ukpa Zerubbabel, siampi lianpenpa Joshua, leh salsuahna panin a hong ciahkik mi khempeuh' sungah biakinn lamnopna lungsim a guan' hi. Vanglian { Topa}, amau' Pasian' biakinn a lam dingin hong kithawi uh a,
			</verse>
			<verse book="37" chapter="2" verse="7-9">Minam dang khempeuh lokgawp ding ka hih manin a neihsa uh sum leh paite, hih munah hong kipuak ding a, biakinn sungah a dimin van hong om ding hi. 8 Leitunga a om ngun leh kham khempeuh keima-a' a hihi. 9 Biakinn thak pen a lui sangin hoihzaw-in thupizaw ding hi. Hih biakinn-ah cihtheihna leh nopsakna kong pia ding hi," cisak hi. 
			</verse>
			<verse book="40" chapter="6" verse="1">"Biakna tawh kizomin na hoih khat peuhpeuh na sep uh ciangin mite' phat ding deihna tawh a kilang theithei dingin na sepkhak lohna dingun na kingaihsun un. Tua bangin gamta le uh cin, vantungah a om na Pa uh kiang panin thaman na ngah kei ding uhhi. 
			</verse>
			<verse book="40" chapter="16" verse="18">Ke'n kong genin-ah: Nang pen suangneu a cihnopna Peter na hi hi. Hih suangpi tungah ka pawlpi ka lam ding a, sihna nangawn in zo zo ngeilo ding hi.
			</verse>
			<verse book="40" chapter="18" verse="15-17">"Na sanggamte uh na tung uhah hong khialh leh pai-in note gel bek theihin a khialhna va gen un. Na thu uh a hong man' leh na sanggampa uh a ngahkik na hi uhhi. 16 Ahi zongin na thu uh a hong man'nop kei leh, Laisiangtho sungah, ‘Mi nih ahih kei leh mi thum' theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. 17 Amah in tua mite' thu a man'nop kei leh pawlpite tungah a thu ko un. Pawlpite' thu nangawn a man'nop kei leh Gentail mite leh siahdongte bangin na ngaihsun un. 
			</verse>
			<verse book="40" chapter="18" verse="20">Banghang hiam cihleh keima minin mi nih leh thum bek nangawn a kikhopna peuhpeuhah kei ka om hi," a ci hi. 
			</verse>
			<verse book="40" chapter="21" verse="12-13">Tua ciangin Pasian biakna innpi huang sungah Zeisu lut a, tua sungah van zuak van lei-a a om mi khempeuh a hawlkhia hi. Sumkhek nasemin a om mite' sabuai leh vakhu zuakte' tutnate a lumletsak gawp hi. 13 Amaute kiangah, "Pasian in Laisiangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uhhi," a ci hi.	
			</verse>
			<verse book="40" chapter="24" verse="1-2">Biakinn panin Zeisu a paikhiat laitakin ama kiangah a nungzuite hong pai-in, tua biakinn a thupina zia a lak uhhi. 2 Ahi zongin Zeisu in amaute kiangah, "Hihte khempeuh na mu khinta uhhi. Ke'n a mantaka kong genin-ah: Hih inn lamna-a a kiciang suangte a kithuapin a om nangawn a om nawnlo zah dongin kilawnkeek mang ding hi," ci-in a dawng hi.
			</verse>
			<verse book="40" chapter="26" verse="54-56">Tua bangin kivaikhak hi zenzen leh Laisiangtho in tu-a bangin a pian'na ding a gen pen bangci tun'theih ding ahi hiam?" a ci hi. 55 Tua ciangin Zeisu in mihonte kiangah, "Gal leh sa bangin hong ngaihsun a, keimah a man dingin namsau leh molhtum tawh hong kuan na hi uhhiam? Nisimin biakinn sungah thu ka hilh niloh a, ahi zongin kei nong man kei uhhi. 56 Ahi zongin Laisiangtho sungah kamsangte' thugente a tun'theihna dingin hih bangin a hong gamta na hi uhhi," a ci hi. Tua ciangin a nungzuite khempeuh in Zeisu nusia-in a taisan uhhi.
			</verse>
			<verse book="40" chapter="27" verse="6">Ahi zongin siampite in tua ngun peekte tawm uh a, "Hih sumte pen mi thahna dingin a kipia sum ahih manin biakinn sumkholna-ah koihdingin kilawmlo hi," a ci uhhi.
			</verse>
			<verse book="41" chapter="9" verse="38-39">Johan in, "Sia aw, nangma min zangin dawi a hawlkhia mi khat ka mu uhhi. Amah, ei' pawl hilo ahih manin ka kham uhhi," a ci hi. 39 "Amah kham kei un. Keima min zangin na lamdang a bawl mipa in keimah gensiat tawh thuahpah cih om theilo ding hi.
			</verse>
			<verse book="41" chapter="12" verse="39-44">Kikhopna inn sungah, uliante-a' dingin a kikoihcing tutphah nuamte tungah tunuam uh a, pawi sungah zong uliante' tutna mun hoihte bekah a tunuam uhhi. 40 Meigong numeite tungah nuamtaksa-in a neihsate laksakin zangmang uh a, mite in mihoih a saktheihna ding uh a deihna hangun thu saupipi a ngen uhhi. Amau' kineihkhemna tawh kizui-in a gimthuak ding uh lianzaw ding hi," a ci hi. 41 Biakinn sumpi khiatna kuang gei-ah Zeisu tu a, mihonte in sumpi a khiat laitakun a en hi. A haute in tampipi hong khia uhhi. 42. A zawng meigong numei khat zong hong pai a, sumnen tang nih hong khia hi. 43. Tua ciangin a nungzuite sam a, "Adangte khempeuh sangin hih mizawng meigongnu in tam khia zaw hi. 44. Banghang hiam cihleh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivakna ding nangawn sitloin a neih khempeuh a khiakhin ahi hi," a ci hi.
			</verse>
			<verse book="41" chapter="13" verse="9">"Limtakin kidawm un. Note hong kimanin thukhen zumah hong kipaipih ding a, kikhopna inn sungah zong hong kisat ding hi. Ukpite leh kumpite mai-ah keima thu genna ding hun na ngah ding uhhi.
			</verse>
			<verse book="43" chapter="2" verse="16">Tua ciangin kawl vakhu zuakte kiangah, "Na kawl vakhute uhhih lai panin paikhiatpih un. Ka Pa' inn pen sumzuakna inn phualpi-in nei kei un," a ci hi.
			</verse>
			<verse book="43" chapter="2" verse="19-22">Zeisu in, "Hih biakinn susia le uh cin ni thum sungin ka dingsak kik ding hi," ci-in a dawng hi. 20 Tua ciangin Jew uliante in, "Hih biakinn kum sawmli leh kum guk sung a kilam a hihi. Ni thum sungin dingsak kikzo ding na hi hiam?" a ci uhhi. 21 Ahi zongin Zeisu in biakinn a cih ciangin ama pumpi a cihna a hihi. 22 Tua ahih manin sihna panin amah a kithawhkik sak ciangin a nungzuite in Zeisu' thugen phawkkik uh a, Laisiangtho leh Zeisu' thugente a um uhhi.
			</verse>
			<verse book="44" chapter="2" verse="46">Nisimin biakinn-ah kikhawm uh a, a innte uhah an nekhawmin, lungdamna leh kiniamkhiatna tawh a ne ciat uhhi.  
			</verse>
			<verse book="44" chapter="6" verse="1-2">Tua khit ciangin thu um mi hong tam tektek a, Jew mite leh Grik pau a zang Jew mite kikalah kiphunsanna thu hong om hi. Grik pau a zang Jew mite in, "Annek tuidawn, sumlepai hawmna-ah ka meigong numeite uh hong kipiaksak lo hi," ci-in lungkimlo uhhi. 2 Tua ahih manin sawltak sawmlenihte in thu um mi khempeuh samin kaikhawm uh a, "Kote in Pasian' thu hilh ding don manlo liangin annek tuidawn sumlepai vai-ah kong manlah ding uh kilawmlo hi.
			</verse>
			<verse book="44" chapter="8" verse="3">Ahi zongin Saul in pawlpi suksiat ding hanciam a, inn khat pan inn khatah pai kawikawi-in, thu um numei leh pasalte kai-in thong sungah a khia hi.
			</verse>
			<verse book="44" chapter="9" verse="31-32">Tua ahih manin Judea gam, Galilee gam, leh Samaria gamsunga om pawlpite in bawlsiatna thuak nawnloin nuamtakin om uh a, Topa zahtakna tawh gamta uh ahih manin Khasiangtho huhna tawh a mi khangin a kibehlap uhhi. 32 Peter khualzinin pai kawikawi a, khatvei Lydda khua-a teng Pasian' mite kiangah a hawh hi.
			</verse>
			<verse book="44" chapter="11" verse="30">Amaute in huhna ding sum a kaihkhop khit uh ciangin pawlpi upate tungah a na piak dingun Barnabas leh Saul a puasak uhhi.
			</verse>
			<verse book="44" chapter="13" verse="1-3">Antiok khua pawlpi sungah kamsang pawlkhat leh sia pawlkhat om uhhi. Tuate pen Barnabas, Mi Vompa zong a kici Simon, Sairin khuami Lusias, gam ukpipa khutnuai-ah gam a uksawn Herod tawh a khangkhawm Manaen, leh Saul ahi uhhi. 2 Amaute in an tangin Pasian bia-in a om laitakun Khasiangtho in amaute kiangah, "Keima na a sem dingin ka sapsa ahih manin kei-a' dingin Barnabas leh Saul hong piakhia un," a ci hi. 3 Amaute in zong an tangin, a lu tung uhah a khut uh nga-in thu a ngetsak khit uh ciangin a kuankhia sak uhhi.
			</verse>
			<verse book="44" chapter="14" verse="23">Khua pawlpi simah pawlpi upa ding sehsak uh a, an tangin thungetna tawh amaute' muan' ahi Topa' khutsungah tua mite a ap uhhi.
			</verse>
			<verse book="44" chapter="15" verse="2-6">Hih thu huhau-in Paul leh Barnabas, leh hih mite kikalah nakpi takin thu kinialna omin thu kisel uh ahih manin, Paul leh Barnabas leh Antiok khua-a a om mi pawlkhatte Jerusalem khua-ah va pai-in, hih thu tawh kisai-in tua lai-a om sawltakte leh upate tawh a kimuhna dingun a vaihawm uhhi. 3 Amaute a pai uh ciangin pawlpi mite in khuanawl ciang va kha uh a, Gentail mite zong Pasian lamah a kiheina thu, a nawkna uh Foenisia gamah gen kawikawi uh ahih manin thu um mite khempeuh a nuam mahmah uhhi. 4 Jerusalem khua a tun' uh ciangin sawltakte, upate, leh pawlpite in limtakin zin na do uh a, Pasian in na a seppihna thu, amaute kiangah a gen uhhi. 5 Ahi zongin Pharisee mite sung panin thu um mi pawlkhat in, "Amaute in Moses Thukham zui-in, a vun uh a ki-atna ding uh gen ding kisam hi," a ci uhhi. 6 Tua ahih manin hih thu a kikum dingin sawltakte leh upate a kikhawm uhhi.
			</verse>
			<verse book="44" chapter="15" verse="22">Tua ciangin sawltakte, upate, leh pawlpi buppi in amau sung panin mi pawlkhat teelin Paul leh Barnabas tawh Antiok khua-ah a paikhawmsak ding uh a vaihawm uhhi. Amaute tawh a paikhawm dingin thu um mite in a zahtakbawl mahmah mi nih, Barsabbas Judas leh Silas teelkhia uh a,
			</verse>
			<verse book="44" chapter="16" verse="4-6">Thuhilhin a paina uh khua khempeuha thu um mite kiangah Jerusalem khua-a om sawltakte leh upate in zuihdingin a khensat uh ngeinate gen kawikawi uh a, tua ngeinate a zuihna dingun a hanthawn uhhi. 5 Tua ahih manin pawlpi mite a upna uhah kip semsemin, a nini-in mi a kibehlaplap hi. 
			</verse>
			<verse book="44" chapter="17" verse="2-3">A pai ngei zel mah bangin Paul zong kikhopna inn-ah pai a, Sabbath ni thum sung Laisiangtho siksanin mite tawh thu kikum a, 3 Christ in sihna thuakin, sihna panin a thawhkik ding a kisam ahi hi, ci-in a laktel hi. Tu-a note kiangah kong pulak Christ pen Laisiangtho sunga kigen Christ ahi hi, ci-in Paul in a gen hi.
			</verse>
			<verse book="44" chapter="17" verse="11">Thesaloni khuamite sangin Berea khuamite in mipi lungsim neizaw uhhi. Amaute in lawp mahmahna tawh Paul' thugente ngai uh a, Paul' thugente man taktak hiam ci-in a theihna dingun nisimin Laisiangtho a sim uhhi.
			</verse>
			<verse book="44" chapter="17" verse="24">Tua Pasian pen leitung buppi leh a tunga om khempeuh a piangsak Pasian hi a, van leh lei a uk Topa ahih manin mihingte' lamsa biakinn sungah tenglo hi. 
			</verse>
			<verse book="44" chapter="20" verse="17">Paul in Miletas khua panin Ephesa khua-ah thu puak a, Ephesa pawlpi upate in a na dawntuahna dingin a vaikhak hi.
			</verse>
			<verse book="44" chapter="20" verse="28">Khasiangtho in note' khutsungah a hong koih pawlpi mite leh nomau pumpi mahmah limtakin na kem un. Pasian in a Tapa a sihna tawh a ngah a pawlpi hoihtakin a kemte na hi ta un.  
			</verse>
			<verse book="45" chapter="12" verse="4-8">I pumpi tungah zong na tampi i nei a, tua nate' nasep a tuamtuam a hihi. 5 Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi.6 Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian' thu gentheihna ding siamna ahih leh i upna neihzah tawh kizui-in gen ni. 7 Nasepna ding siamna a nei ihih leh na sem ni. Hilhna ding siamna a nei ihih leh hilh ni. 8 Midangte hanthot theihna ding siamna a nei ihih leh midangte hanthawn ni. Midangte hoptheihna ding a nei ihih leh citna taktak tawh hawm ni. Makaih theihna ding siamna a nei ihih leh hoihtakin na sem ni. Midangte hehpih theihna ding a nei ihih leh maitaii takin hih ni.
			</verse>
			<verse book="45" chapter="14" verse="1">Upna neu mite pawlbawl unla, na ngaihsutna uh a kituah kei leh zong mawhsak kei un.
			</verse>
			<verse book="45" chapter="16" verse="1">Kenkhrea khua-a om pawlpite lakah na a sem, thu upna sungah i sanggamnu Foebe pen mihoih mahmah khat ahihna thu note' theih dingin ka deih hi. 
			</verse>
			<verse book="45" chapter="16" verse="17-18">Lawmte aw, note' theihsa thute gensia langpangin, mite' upna nawngkaisakin pawl a kikhensak mite kidawm un. Tua bang mite tawh kikhawl vet kei un. 18 Tua bang mite in i Topa Christ' na a sem hiloin, gilpi vai bek a sem uh a hihi. Amaute in mite phatin kamkhum nono zang uh ahih manin mihoih pawlkhat a khemzo uhhi.
			</verse>
			<verse book="45" chapter="16" verse="23">Keima zintun'napa leh pawlpite' kikhopna inn neipa zong ahi Gaias in zong hong hopih hi. Ka omna khuapi sumkempa Erastas leh i Christian sanggam Kuartas in zong hong hopih uhhi.
			</verse>
			<verse book="46" chapter="1" verse="2">Zeisu Christ tawh kipawlna hangin Pasian' mi suakin, Pasian' mi siangtho cihna a ngah, Corin khua-a om Pasian' pawlpi mite leh eite' Topa bek hiloin, amaute' Topa zong ahi, i Topa Zeisu Christ tungah thu a ngen, mun khempeuhah a om mite tungah lai ka hong khak uhhi. 
			</verse>
			<verse book="46" chapter="1" verse="10">Sanggamte aw, note khatlekhat kithutuakin, pawl kikhenna omkha loin, na lungsim, na ngaihsutna uh leh na ngimna uh na kikhatsakna dingun i Topa Zeisu Christ min tawh ka hong thum hi.
			</verse>
			<verse book="46" chapter="3" verse="9-17">Kote pen Pasian-a' dingin na a semkhawm mite ka hi uh a, note pen Pasian' lo na hi uhhi. Note pen Pasian' inn zong na hi uhhi. 10 Pasian in kei tungah a hong piak siamna zangin, innlam siamte' nasepteng semin, a khuam thupiteng ka phut a, Apollos in tua khuam phuhsa tungah innlam a zom hi. Tua khuam tungah inn a lampa a kingaihsut mahmah ding kisam hi. 11 Keima phuhsa khuam thupiteng ahi Zeisu Christ cih simloh kuamah dang in khuam thupi dang phutthei nawnlo ding hi. 12 Ahi zongin tua khuam tungah kham, ngun, suangmanpha, sing, bi, lopa, a nam tuamtuam kilam thei hi. 13 Tua a kilam nate mei tawh a kize-et ding Ni hong tung ding a, tua nasepnate a bangci hiam, ci-in mei in ze-et ding ahih manin a lam mite' nasep ciat hong kilang ding hi. 14 Mi khat in tua khuamte tungah a lam nate bangmah a cihzawh kei leh a nasep thaman a ngah ding hi. 15 Ahi zongin mi khat in a lam nate a kattum leh amah a sum hi ding hi. Tua nate a lampa ahih leh meikatna ding panin a suakta bang keekin a suakta bek ding hi. 16 Note pen Pasian' biakinn na hihna uh leh note sungah Pasian' Khasiangtho a teng ahih lamtak na theihsa uh a hihi. 17 Mi khatpeuh in Pasian' biakinn susia leh Pasian in tua mipa susia ding hi. Banghang hiam cihleh Pasian' biakinn a siangtho hi a, note zong tua biakinn siangtho na hi uhhi.
			</verse>
			<verse book="46" chapter="6" verse="4">Tua bang hinapi-in hih bang thu themthem hong pian' ciangin pawlpi sungah bangmahin a kisimlo mite' mai kitun'ding na hi uhhiam?
			</verse>
			<verse book="46" chapter="6" verse="4">Tua ahi manin tua bang kisiatna na neih uh leh pawlpi sunga a kineu koih mite nangawn thukhen dingin seh lel un! (ZIV)
			</verse>
			<verse book="46" chapter="6" verse="4">Hih leitung nuntakna tawh kisai thute khen ding na neih uh ciangin pawlpi sung aa a kineumuh tatate seh zawsop ding na hi uhhiam? (ZSV)
			</verse>
			<verse book="46" chapter="4" verse="17-18">Tua thu hangin note kiangah, ka it mahmah, Topa thu sungah a citak mahmah, ka tapa Timothy ka hong paisak hi. Amah in, Zeisu Christ thu sungah ka nuntakna ziate leh pawlpi a tuamtuamte kiangah ka thuhilhte khempeuh, note tungah hong hilh ding hi. 18 Note kiangah kei hong hawhlo ding, ci-in ngaihsunkha uh ahih manin mi pawlkhat a kiphasak uhhi.
			</verse>
			<verse book="46" chapter="5" verse="4">Note na kikhop khawm uh ciangin i Topa Zeisu Christ vangliatna in eite hong ompih ahih manin, note tawh ka lungsimin ka hong omkhawm hi.
			</verse>
			<verse book="46" chapter="6" verse="1-8">Note khatlekhat thu na kineih uh ciangin Pasian' mi siangthote khensakzaw loin lawki thukhente' mai na kitun' ngam uhhi. 2 Pasian' mite in leitung mite' thu a khensakzaw ding ahihlam theilo na hi uhhiam? Note pen leitung mite' thu a khensak ding na hih uh ciangin tua bang thu neute khen theilo lawmlawm na hi uhhiam? 3 Eite pen vantung mite' thu nangawn a khensak ding ihih lamtak theilo na hi uhhiam? Tua ahih manin hih leitunga no' thu neuneute leltak na khentheih zawk kan ding uh a hihi. 4 Tua bang hinapi-in hih bang thu themthem hong pian' ciangin pawlpi sungah bangmahin a kisimlo mite' mai kitun'ding na hi uhhiam? 5 Note-a' dingin zumhuai mahmah hi. Note khatlekhat na kithu-neihnate uh a khenthei ding note lakah mipil khat beek om buang ding hi. 6 Tua hinapi, khatlekhat thu kineihin zum na kitun' uh a, lawki thukhente na khensak tazen uhhi.       7 Note khatlekhat zum na kitut mahmah uh zong a gina hetlo na hihna uh hong kilangsak hi. Banghangin thuakzaw mailo a, sum ngamzaw mailo na hi uhhiam? 8 Note khatlekhat kisu-in, khatlekhat na kisut zawsop uh a, na sanggamte teekteek nangawn uh tawh thu na nei uhhi. 
			</verse>
			<verse book="46" chapter="6" verse="19">Na pumpi uh, Pasian in a hong piak, note' sungah a teng Khasiangtho' biakinn ahih lamtak theilo na hi uhhiam? Note' pumpi, nomau' neihsa hilo a, Pasian-a' a hihi. 
			</verse>
			<verse book="46" chapter="9" verse="13-14">Biakinn-ah nasem dingin a kicial mite in biakinn mah panin an ngah uh a, biakna tau-ah na a semte in biakna sa mah a ngahna uh theilo na hi uhhiam? 14 Tua mah bangin lungdamna thu a hilhte in tua nasepna mah panin nuntakna a ngahna ding uh Topa' thupiak a hihi.
			</verse>
			<verse book="46" chapter="11" verse="17-22">Ahi zongin a nuai-a thu tawh kisai-in note ka hong pakta kei hi. Banghang hiam cihleh pawlpi kikhopna na neih uh ciangin phatna sangin siatna na piangsakzaw uhhi. 18 A masa penin, pawlpi na kikhop uh ciangin note lakah pawl kikhenna om hi, ci-in ka za hi. Hih ka zak thu a manna omkha dingin ka um hi. 19 Banghang hiam cihleh kuateng pawlpi mi citak ahi hiam, ci-in a kilatna dingin kikhenna a ommah ding a hihi. 20 Nekkhawmna a bawl dingin note na kikhop uh ciangin Topa' Nekkhawmna a ne dingin na pai kei uhhi. 21 Banghang hiam cihleh nekkhawmna ne dingin na pai uh ciangin pawlkhatte amau' an tawh na tung masa-in ne pah uh ahih manin, pawlkhatte a kham mahmahin na om uh hangin pawlkhatte gilkialin a om uhhi. 22 Hih bangin na gamtat uh, anletui na nekna ding uh inn neilo na hi uhhiam? Tua ahih kei leh Pasian' pawlpi simmawh bawlin pawlpi mizawngte na maizumsak nopna uh ahi hiam? Hih thu tawh kisai-ah hong pakta ding nong sak uh leh note ka hong pakta het kei hi. 
			</verse>
			<verse book="46" chapter="12" verse="12-14">Pumpi pen khat bek hinapi-in na a tuamtuam a nei hi. Pumpi in na a tuamtuam tampi a neih hangin pumpi khat bek mah ahih veve mah bangin Christ zong pumpi na a tuamtuam a nei pumpi khat a hihi. 13 Jew mi ihi a, Gentail mi ihi zongin, sila ihi a, sila a hilo ihi zongin, eite minam tuamtuam ihih hangin Khasiangtho khat bek mah in Zeisu' pumpi a suak dingin ama sungah hong phum a, eite khempeuh tungah a hong kipia pen tua a kibang Khasiangtho khat bek mah a hihi. 14 Pumpi in na khat bek neiloin nam tampi tak a nei hi.
			</verse>
			<verse book="46" chapter="12" verse="25-31">Tua ahih manin i pumpi nate khatlekhat kithutuak lo cih omloin a vekpi-in a kilemkim uhhi. 26 Khat in natna ngah leh a vekpi-un thuakkhawm uh a, khat in pahtakna ngah leh a vekpi-un lungdam khawm uhhi. 27 Tu-in note khempeuh pen Christ pumpi na hi uh a, na vekpi-un a pumpi na khat ciat na hi uhhi. 28 Tua ahih manin Pasian in pawlpi sungah mi khempeuh ama pan'mun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin na lamdang bawltheite, cina damsak theite, midang a huhtheite, thu vaihawm a siamte, leh pau lamdang a pau theite ahi uhhi. 29 A vekpi-un sawltak hilo a, a vekpi-un kamsang zong hilo uhhi. A vekpi-un laihilh, thuhilh hilo uh a, a vekpi-un na lamdang zong bawllo uhhi. 30 A vekpi-un cina damsakna ding siamna neilo uh a, a vekpi-un pau lamdang pau theilo uh a, a vekpi-un tua pau lamdangte a khiatna gen theilo uhhi. 31 Tua ahih manin Pasian' hong piak siamna a hoihpente deih belin na nei ta un. Tu-in a hoihpen thu khat ka hong gen ding hi.
			</verse>
			<verse book="46" chapter="14" verse="16-17">Na lungsim bek tawh Pasian tungah lungdamna na koh ciangin kikhopna sungah a om midangte in bangci-in nang' thungetna, "Amen," hong cihpih thei ding ahi hiam? Nangma thungette a theihtheihna ding uh bangmah omlo hi. 17 Pasian tungah lungdam ko-in na thungetna a hoih mahmah hangin midangte in bangmah phattuamna ngah hetlo hi.
			</verse>
			<verse book="46" chapter="14" verse="26">Tua ahih ciangin sanggamte aw, ka hong gennop thu a tomin: Pasian bia dingin note na kikhop uh ciangin khat in la sak ding nei, khat in Pasian' thu a gen ding nei, khat in pau lamdang tawh thugen ding nei, khat in tua a kigente a khiatna gentheihna ding nei cih bangin na om ding uhhi. Hih a tuamtuamte khempeuh, pawlpi' phattuamna ding ahih ding kisam hi.
			</verse>
			<verse book="46" chapter="14" verse="32-34">Pasian in eite ahi zelzul dingin a hong sam hilo a, hoihtak nuamtakin a om dingin a hong sam ahih manin Pasian' thu gen ding lawpna lungsim pen a gen dingpa a ki-ukzawh ding a kisam a hihi. Pasian' pawlpi mite khempeuh lakah a kizang ngeina ahih mah bangin, 33-34 mihon biak kikhopna sungah numeite pauloin om uh hen. Numeite a kiniamkhiatna ding thu Jew Thukham in a gen mah bangin amaute in mihon lakah thu a gen ding uh kiphallo hi.   
			</verse>
			<verse book="48" chapter="5" verse="19-21">Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, 20 milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi. 
			</verse>
			<verse book="49" chapter="1" verse="22-23">Pasian in Christ' khenuai-ah na khempeuh koih a, thu khempeuhah pawlpi' lutang dingin Christ a bawl hi. 23 Tua pawlpi pen Christ' pumpi hi a, tua pawlpi-a' dingin amahmah kipia-in, mun khempeuha om pawlpite, thu khempeuhah a cingtaaksak hi.
			</verse>
			<verse book="49" chapter="2" verse="14-16">Christ mahmah in Gentail mite leh Jew mite pawlkhatin hong bawl ahih manin eite tungah nopsakna a hong piapa a hihi. Hih minam nihte khenin gal a piangsak dalna pen Christ in ama pumpi tawh a satkham hi. 15 Amah tawh kipawlna hangin minam nihte pawlkhat a suahtheihna dingin minam a dei Jew Thukham leh a ngeinate khempeuh phiatin, eite pawlkhat hong suahin a hong kilemsak hi. 16 Singlamteh tungah a sihna tawh Christ in kilangneihna beisak a, tua singlamteh hangin minam nihte pawlkhat suahin Pasian kiang a tun'pih hi.
			</verse>
			<verse book="49" chapter="2" verse="19-22">Tua ahih ciangin no Gentail mite pen a pualam mi, gamdang mite na hi nawn kei uh a, Pasian mite tawh minam khat hita-in, Pasian innkuan sung mite na hita uhhi. 20 Note zong, sawltakte leh kamsangte in a phuhsa innkhuam tungah a kilam na hi uh a, tua inn sutpi pen Zeisu mahmah a hihi.    21 Tua inn sutpi Christ pen inn-a a kilam khempeuh a puapi pen hi a, Topa-a' dingin biakinn siangtho a suah dongin tua inn a khangsak hi. 22 Note zong midangte tawh kigawmin ama tungah na kilam uh a, Khasiangtho-in Pasian a ten'na ding inn na suak uhhi.
			</verse>
			<verse book="49" chapter="3" verse="20-21">Eite-a' dingin na a hong sepsak, eite' ngetzah val, leh i ngaihsut zawhloh zah dongin a vangliatna tawh tampi tak a hong hihsak thei 21 eite' Pasian pen, pawlpi mite khempeuh leh Christ Zeisu tawh a kipawl mi khempeuh in a khang khangin a tawntungin phat ciat ta uh hen. Amen.
			</verse>
			<verse book="49" chapter="4" verse="3-6">Khasiangtho kimakai sakin, khatlekhat kilemin pawlkhat na hihna uh na kipsak tawntung un. 4 A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Khasiangtho zong khat bek mah a neikhawm ihi hi. 5 Topa khat bek, upna khat bek, tuiphumna khat bek mah a zangkhawm ihi hi. 6 Mi khempeuh' Pa ahi Pasian khat bek om a, mi khempeuh' Topa hi-in, na khempeuh hih kimin, mun citengah a om hi. 
			</verse>
			<verse book="49" chapter="4" verse="11-12">Amah in mite tungah siamna a tuamtuam hong pia a, pawlkhatte sawltak nasep a semding, pawlkhatte kamsang nasep a semding, pawlkhatte thuhilh kawikawi nasep a semding, pawlkhatte pawlpi kem nasep a semding, leh pawlkhatte laihilh nasep a semdingin a hong seh hi. 12 Hih nasep a tuamtuamte khempeuh a semdingin Pasian' mi khempeuh kigingkhol sakin Christ-a' dingin na semin Christ pumpi a khan'sak theihna ding deihna a hihi. 
			</verse>
			<verse book="49" chapter="4" verse="25">Tua ahih manin zuau gen nawn kei unla, Christ pumpi nate ihihna hangin pawlkhat ihih manin khatlekhat tungah thuman kigen ni.
			</verse>
			<verse book="49" chapter="5" verse="23-26">Banghang hiam cihleh Christ pen ama pumpi ahi pawlpi a honkhiapa hi-in, pawlpi tungah ukna thu a neih mah bangin pasal in a zi tungah ukna thu a nei a hihi. 24 Pawlpi pen Christ' khutnuai ahih mah bangin zite zong thu khempeuhah a pasalte uh khutnuai hi ding uhhi. 25 Pasalte aw, Christ in pawlpi itin a pumpi a piak mah bangin na zite uh na it un. 26 Pawlpi pen paubaan'na a om hetlo, a siangtho mahmahin Christ kiangah a kipiak theihna dingin Pasian thu tawh tui-ah a silsiang khit ciangin Pasian kiangah a aptheihna dingin pawlpi-a' dingin Christ a kipia a hihi. 
			</verse>
			<verse book="49" chapter="5" verse="29-30">Eite pen ama pumpi nate ihihna hangin Christ in hong it mah bangin kuamah in ama pumpi mudah ngeilo a, hoihtakin kemin a vakzaw hi.
			</verse>
			<verse book="50" chapter="1" verse="27">Note tawh a omkhawm dingin ka hong paithei a, ka hong paithei kei zongin note in lungdamna thu tawh kipawl upna thu-ah ngimna kikhatin kiptakin na omna ding uh leh deihna kikhatin na dokhawmna thu uh ka zak theihna dingin Christ hanga lungdamna thu tawh a kilawm a kituakin na nuntak ding uh a thupi pen a hihi.
			</verse>
			<verse book="51" chapter="1" verse="17-18">Na khempeuh khat beek a om ma-in amah om khinta a, amah tawh a kipawl manin na khempeuh ama mun sansanah hoihtakin a omthei hi. 18 Na khempeuhah amah a lianpen ahih theihna dingin, amah pen pawlpi ahi ama pumpi lutang hi a, pawlpi' nuntakna a kipatna hi a, sihna panin a kithosak kik Tapa cil a hihi.    
			</verse>
			<verse book="51" chapter="1" verse="24">Tu-in ka pumpi-in ka thuakna tawh Christ in ama pumpi ahi pawlpi-a' dingin a thuakding a kisam laiteng a kitangcingsak suak ka hih manin note-a' dingin ka thuakna thu-ah ka lung a dam hi.
			</verse>
			<verse book="51" chapter="2" verse="5">Banghang hiam cihleh note tawh ka hong omkhawm loh hangin ka lungsimin note tawh ka hong omkhawm a, Christ na upna uh hangin kiptakin na omkhawmna uh ka theih manin ka nuam mahmah hi.
			</verse>
			<verse book="51" chapter="2" verse="19">lutang ahi Christ a len nawnlo uh a hihi. Lutang ahi Christ' ukna tawh pumpi na khempeuh kizom dimdiam uh ahih manin pumpi in thahatna ngah a, Pasian' deih bangin a khangto hi.
			</verse>
			<verse book="51" chapter="3" verse="15-16">Note pumkhat suakin a lungdam khawm dingin Pasian in a hong sap ahih mah bangin Christ hong piak nopsakna in note' lungsim hong uk ta hen la, lungdamin om ta un. 16 Christ thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, leh biakna late na sa un.
			</verse>
			<verse book="54" chapter="3" verse="1-13">Mi khatpeuh, pawlpi sia nasep a ut leh a hoih mahmah ahi hi, a cihna thu a man a hihi. 2 Tua ahih manin siate pen paubaan'na a neilo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin leh leengla do a siam mi, thuhilh a siam mi, 3 zu a khamlo mi, a ngongtatlo mi, lungsimnem mi, kitot a uklo mi, sum a deihlualo mite hi ding uhhi. 4 A innkuan sung hoihtakin a ukzo mi, a tate thumangsak thei-in, na khempeuhah a kilawm a kituakin a gamtasak thei mi hi ding uhhi. 5 Banghang hiam cihleh mi khatpeuh in a innkuan sung ukzia ding a theih kei leh Pasian' pawlpi kem theilo ding hi. 6 Christian a suaktungte zong hilo ding hi. Tua bang mi thakte kiphasak thei a, Dawimangpa mah bangin thukhenna a thuak mite hikha thei ding hi. 7 Pawlpi mi a hilo midangte in zong a zahtak mite hi ding hi. Tua hi leh mindai khalo ding a, Dawimangpa' thangah awk khalo zawdeuh ding hi. 8 Pawlpi upa dingte zong a gamtat hoih, a lungsim citak, leenggahzu tam a nelo, sum thu-ah a huaiham mi hilo ding uhhi. 9 Lungsim kisuan'na a omlo, upna thu-ah a kip mite hi ding uhhi. 10 A masa-in kize-et phot ding a, paubaan'na a om kei leh sem thei pan ding uhhi. 11 A zite uh zong a gamtat hoih mi hi-in, mi gensiat a hatlote hi ding uh a, lungsim citak, thu khempeuhah a thuman mi hi ding uhhi. 12 Upate pen zi khat bek a nei mi, a tate leh a innkuansung hoihtakin a ukzote hi ding hi. 13 Pawlpi upa hoihtakin a semthei mite pen mite in zahtak uh a, Christ Zeisu a upna thu uh kisuan'na om hetloin hangtakin gen ngam uhhi.  
			</verse>
			<verse book="54" chapter="4" verse="14">Kamsangte' thugennate leh upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in. 
			</verse>
			<verse book="54" chapter="5" verse="17-18">Pawlpi sungah ukna leh makaihna siamin, thuhilh leh thugen hahkat tawh a thuah upate pen thaman a zah nih piakdingin kilawm hi. 18 Banghang hiam cihleh Laisiangtho in, "Buh a cil bawngtal muk na tuam kei in," a cih banah, "Nasempa in a thaman a ngahding a kilawm ahi hi," na ci hi.
			</verse>
			<verse book="54" chapter="6" verse="5">thuman thutak zuiloin, a lungsim paizia uh a man nawnlo, biakna pen hauhtheihna ding lampi bekin a ngaihsun mite in a tawntungin kitot kiselna a piangsak uh a hihi.
			</verse>
			<verse book="55" chapter="2" verse="24-26">Topa' na a sem mite, kitot a hatte hilo ding a, mi khempeuh tungah lungsim nemin, thugen siamin, thuakzawhna nei-in, 25 thunem tawh a langte' hoihlohna a puahtheite hi ding hi. Tua bang hi leh Pasian in amaute kisiksak thei ding a, thuman thutak hong thei-in, 26 Dawimangpa in ama deihna bangin a gamta dingin a mat khit hangin ama thang panin amaute suakta khathei ding uhhi.	 
			</verse>
			<verse book="55" chapter="3" verse="5">biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in.
			</verse>
			<verse book="55" chapter="4" verse="2">hunhoih hunsia cih khen tuanloin Pasian' thu hilh ding na kin ngaihsutna ding, lungduaina tawh mite' lungsim zo-in, mite taii-in, hanthawnin na hilhna dingin thu a hong pia ka hihi.
			</verse>
			<verse book="56" chapter="1" verse="5-11">Krete Tuikulh gamsung tengah a manin puahphat ding a kisam lai a omte a semding leh khua simah pawlpi upa a koih dingin tua gamah a hong nusia ka hihi. Nang tungah ka hong gensa thute hoihtakin na phawk in: 6 Upate pen paubaan'na a omlote hi ding a, zi khat bek nei-in, a tate zong thu um mi hi-in, a thumanglo, a phengtat gawpte hilo ding uhhi. 7 Pawlpi siate pen Pasian' nasem ahih manin paubaan'na a omlo, a kiphasaklo, zukham thei mi a hilo, a ngongtatlo, a huaihamlo, 8 zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, leh a kisekzo mi hi ding uhhi. 9 Upna bulpi tawh a kituak thute limtakin lenkip ding uhhi. Tua hi leh thuhilhna man tawh midangte hanthawn thei ding uh a, thuman a nial mite' khialhna zong laktel thei ding uhhi. 10 Banghang hiam cihleh thu a manglo, thu a mawk gengen, mi a khem thei, a diakdiakin Jew ngeina bangin vun-atna ding thu a gen tampi tak a om uhhi. 11 Sum ngahtheihna ding bekin a kilawm lopi-in thu hilhin biakna innkuan buppi nawngkaisak uh ahih manin thu a gen nawnlohna dingun khaktan ding a hihi. 
			</verse>
			<verse book="56" chapter="3" verse="10-11">Kitot, kikhenna ding a piangsak mite pen khatvei nihvei bang na hilh khit ciangin kisukha nawn vet kei in. 11 Tua bang mite a kisiakhin hi a, a mawhna un a khialhna uh a kilangsak ahihna thu na thei in.   
			</verse>
			<verse book="58" chapter="10" verse="25">Mi pawlkhatte in kikhop a pelh bang hiloin, eite in kikhop khawmnate pelhloin om ni. Topa' hong paiding Ni hong naina thu thei ihih manin khatlekhat kihanthawn semsemzaw ni.
			</verse>
			<verse book="58" chapter="13" verse="17">Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uhhi. Amaute' thu mang le uh cin a nasepna uhah lungdam mahmah ding uh a, mang kei le uh cin dahpipi-in na sem ding uhhi. Dahpipi-in a nasepna uh note-a' dingin zong phattuamna a om tuan hilo hi. 
			</verse>
			<verse book="59" chapter="5" verse="14">A cina na om uh leh pawlpi upate sam un. Amaute in thu hong ngetsakin Topa min tawh sathau hong zut ding uhhi. 
			</verse>
			<verse book="60" chapter="1" verse="22">Tu-in lungdamna thuman na zuihna hangun note kisian'suah khinin, na thu uppih mite uh lungsim tak tawh itthei khinta na hih manun na lungsim khempeuh uh tawh limtakin na ki-it un.
			</verse>
			<verse book="60" chapter="2" verse="5">Note zong nuntakna a piathei suangpi mah bangin kha thu tawh kisai biakinn lamna dingin na kizang unla, Zeisu Christ hangin Pasian' san'theih biaknate a pia dingin a siangtho siampi na suak un. 
			</verse>
			<verse book="60" chapter="5" verse="1-4">Keima pumpi mahmah zong pawlpi upa hi-in, Christ thuakna zong ka mit tawh mu-in, mailam hunah a hong kilang ding minthan'na zong a ngah dingpa ka hihna tawh note lakah a om pawlpi upate kiangah ka hong thum nop thu in: 2 Pasian in note' khutsungah a hong piak tuuhonte hoihtakin na cing unla, utlopipi hiloin, Pasian' hong deih bangin utna lungsim takpi tawh na cing un. Sum ngahnopna bek tawh a sem hiloin utna lungsim tawh a semte na hi un. 3 Note' kepdingin a hong kipia tuute, aana neihna tawh a cing hiloin tuute' etteh dingin a gamtate na hi un. 4 Tuucingpipa hong pai ciangin a mual ngeilo minthan'na lukhu a hong pia ding hi.  
			</verse>
			<verse book="62" chapter="2" verse="9-11">Mi khatpeuh in khuavak gamtatna ka gamta hi, ci napi-in a Christian mipihte a muhdah leh khuamial gamtatna mah a gamta lai a hihi. 10 A Khristian mipihte a it mite pen khuavak gamtatna a gamta hi a, tua bang mite a puktheihna ding thu omlo hi. 11 Ahi zongin a Christian mipihte a mudah mite pen khuamial sungah omin khuamial gamtatna a gamta uhhi a, tua khuamial in bangmah ngaihsunsak theilo ahih manin a gamtatna ding mel uh theilo uhhi.
			</verse>
			<verse book="62" chapter="3" verse="15-16">A Christian mipih a mudah mi peuhmah mi that hi a, mi thatte in nuntak tawntungna a neihlohna thu na thei uhhi. 16 Itna i cih bangci theihding ihi hiam cihleh: Christ in eite-a' dingin a nuntakna hong pia hi. Ei zong i Christian mipihte-a' dingin i nuntakna i piak ngam ding a hihi.
			</verse>
			<verse book="62" chapter="4" verse="20-21">Mi khatpeuh in, "Pasian ka it hi," ci napi-in a Christian mipihte a muhdah leh a zuaupi a gen a hihi. Banghang hiam cihleh a muhtheih a Christian mipih a itlo mi in a muhtheihloh Pasian it theilo ding hi. 21 Christ in eite tungah hong thupiakna in: Pasian a it mi in a Christian mipihte zong it ding hi, cihna a hihi.
			</verse>
			<verse book="65" chapter="1" verse="19">Hih mite in pawl kikhenna piangsakin, amau pumpi deihna bangin gamta uh a, Khasiangtho zong neilo uhhi.
			</verse>
			<verse book="66" chapter="2" verse="11">Tua ahih manin zakna ding bil a neite in Khasiangtho in pawlpite kiangah a gen thute na za un. A gualzo mite, nihvei sihna in gimsakkha nawnlo ding hi.
			</verse>
			<verse book="66" chapter="2" verse="20-23">Ahi zongin note ka hong mawhsakna ding thu khat om hi. Kamsang numei ka hi, ci-in thu a gen Jezebel na nial kei uhhi. Ama thuhilhna hangin ka nasemte in numei-pasal paktatna gamta-in milim biakna ante a ne uhhi. 21 Tua numei a kisikkikna ding hun ka piak hangin a paktatna panin kihei nuamlo hi. 22 Tua ahih manin tu-in tua numei tawh a paktatna uh panin a kisikkik kei uh leh tua numei leh amah tawh a paktat mi khempeuh, lupna ngaksakin nakpi takin gimna ka thuaksak ding hi. 23 Tua numei' thu a zui mi khempeuh ka that ding hi. Tua hi leh, mihingte' ngaihsutna leh lungsim a kantelpa ka hihna thu pawlpi khempeuh in thei ding uhhi. Note' gamtatna ciat tawh kizui-in ka hong thukkik ding hi.
			</verse>
			<verse book="66" chapter="22" verse="16">"Keimah Zeisu in pawlpite-a' dingin hih thute nang kiangah a hong gen dingin ka vantung mi ka hong sawl hi. Kei pen David' zung leh a suan ahi, zingsol ka hi hi," a hong ci hi.

			</verse>
		</category>
		<category id="7">
			<verse book="3" chapter="17" verse="7">Tua ahih ciangin amaute in a biak uh keeldawite-a' dingin amau' biakpiaknate go nawnlo ding uhhi. Hih pen amau' khang tawntungin amaute' tungah ngeina kip khat hi ding hi. 
			</verse>
			<verse book="3" chapter="18" verse="21">Nangmah in Molek tungah meihal biakna-a piak dingin na tate khat peuhpeuh na pia kei ding a, tua bangin na Pasian' min na daisak kei ding hi; keimah pen { Topa } ka hihi.
			</verse>
			<verse book="4" chapter="25" verse="1-3">Shittim-ah Israel mite a om laitakin Moab gam numeite tawh paktat ding kipan uhhi.  2 Hih numeite in amau' pasian biakpiakna pawi-ah Israel mite sam uh a, amaute in a pawi an nekpihin, amau' pasian-te' mai-ah kun uhhi. 3 Tua ahih ciangin Peor-a Baal tawh Israel mite va kizomtawm hi. Israel mite tungah { Topa } heh mahmah a,
			</verse>
			<verse book="5" chapter="4" verse="28">Note in tua lai munah mite' khut in a bawl, khua mu theilo, khua za theilo, a ne theilo, a nam theilo sing leh suang pasian-te' na na sem ding uhhi.
			</verse>
			<verse book="5" chapter="12" verse="30">na mai uhah amaute a kisuksiat khit ciangin amaute zui-in na awk khaklohna ding uh leh, ‘Kei zong amau' hih bangin ka hih theihna dingin hih minamte in a pasian-te uh bangci biak ahi uhhiam?’ ci-in a pasian-te uh thu na kanlohna dingun kingaihsun un.
			</verse>
			<verse book="5" chapter="32" verse="17">Amaute in pasian a hilo dawite, amau' theih ngeiloh pasian-te, hong suak nunung pasian thakte, na pu na pate un a theih ngeiloh pasian-te' tungah biakna a pia uhhi. 
			</verse>
			<verse book="7" chapter="10" verse="14">Pai unla note' teel pasian-te tungah ko un. Na lungkham hunun amaute kihonkhia sak un," a ci hi.
			</verse>
			<verse book="9" chapter="12" verse="21">Meetna hong pia theilo, hong hon theilo, a mawkna milimte biakna lamah pial kei un; banghang hiam cihleh tuate pen a mawkna a hihi.
			</verse>
			<verse book="11" chapter="13" verse="1-3">Tua laitakin { Topa' } sawlna tawh Judah panin Pasian' mi khat Bethel-ah hong pai hi. Paknamtui hal dingin biakna tau gei-ah Jeroboam na ding hi. 2 Tua ciangin { Topa' } sawlna bangin biakna tau langpangin mipa kiko a, "Biakna tau, biakna tau aw, { Topa } in hih bangin ci hi: ‘En in, Josiah min nei tapa khat David' suan sung pan hong piang ding hi. Amah in nangma tungah paknamtui a hal mualtunga biakna a pia siampite nangma tungah biakna-in pia ding a, nangma tungah mihingte' guhte kihal ding hi,’ ci hi," a ci hi. 3 Tua ciangin tua ni mahin amah in lim khat pia a, "Hih pen { Topa } in thu a gen khitna lim ahi hi: ‘En in, biakna tau kitam khamin a tunga om vutte kithehthang ding hi,’ ci hi," a ci hi.
			</verse>
			<verse book="11" chapter="14" verse="23-24">Banghang hiam cihleh amaute in amau-a' dingin mualtunga biaknate, biakna songte leh mual sang tung khempeuh leh singniim nuai khempeuhah Asherah milimte bawl uh a, 24 biakna phualte-ah numei-pasal paktat pawlte zong om uhhi. { Topa } in Israel mite' mai-ah a hawlkhiat minam dangte' gamtatna a kihhuai khempeuh bangin amaute gamta uhhi.
			</verse>
			<verse book="11" chapter="18" verse="24-29">Tua ciangin note in na pasian tung uhah thu ngen unla, keimah in zong { Topa' } tungah thu ka ngen ding hi. Tua ciangin thungetna mei tawh hong pia pasian pen Pasian taktak ahi hi," a ci hi. Tua ciangin mi khempeuh in dawngin, "Hih na thugen hoih hi," a ci uhhi. 25 Tua ciangin Elijah in Baal kamsangte kiangah, "Note tam na hih manun note-a' dingin bawngtal khat teel unla bawl masa un. Tua ciangin na pasian uh tungah thu ngen unla, ahih hangin a tungah mei koih kei un," a ci hi. 26 Tua ciangin amaute in amaute tungah a kipia bawngtal la-in bawl uh a, zingsang-a kipan sun dong Baal tungah thu ngenin, "Baal aw, kote hong dawng in," a ci uhhi. Ahih hangin awging omlo a, kuamah in dawnglo hi. Tua ciangin amau' bawlsa biakna tau-ah amaute diang uhhi. 27 Sun ciangin Elijah in amaute zahpihin, "Amah pen pasian ahih ciangin a gingin kiko un. Amah in thu a lungngaih laitak, ahih kei leh mun dangah paikhia, ahih kei leh khualzin, ahih kei leh amah ihmu-in phot ding kisam hikhathei ding hi," a ci hi. 28 Tua ciangin amaute a gingin kiko-in, amau' ngeina bangin namsaute leh sikzumte tawh, amaute tungah si a luan' dongin ki-atin kisun uhhi. 29 Sunkim khit ciangin biakpiak hun dong mateng amaute awngsuak uh a, ahih hangin awging omlo hi. Kuamah in dawnglo a, kuamah in donlo hi. 
			</verse>
			<verse book="12" chapter="17" verse="17">Amaute in biakna-in a tanute uh leh a tapate uh halin vankahna leh aisanna zang uh a, { Topa' } muhna-ah a sia a gamta dingin kipia tawmin amah hehsak uhhi.
			</verse>
			<verse book="12" chapter="19" verse="12">Ka pu ka pate in a suksiat minam Gozan, Haran, Rezef, leh Telassar gam sunga Eden mite, tua minamte' pasian-te in amaute honkhiazo ahi hiam?
			</verse>
			<verse book="14" chapter="33" verse="5-6">Tua ciangin amah in { Topa' } biakinn tual nihte sungah vantung nate khempeuh-a' dingin biakna taute lam hi. 6 Tua ciangin amah in Hinnom' tapa' kuamah biakna-in a tapate hal a, aisanna leh mailam thugenkholhna leh khongkhaina zang a, vankah theite leh aisante tawh na semkhawm hi. Amah in { Topa' } muhna-ah siatna tampi bawl a, amah hehsak hi.
			</verse>
			<verse book="19" chapter="4" verse="5">A man biakpiaknate lui unla, { Topa } muang un.
			</verse>
			<verse book="19" chapter="106" verse="37-39">Amaute in a tapate uh leh a tanute uh dawi biakna-in a nei uhhi. 38 Amaute in Kanaan gam milimte a biakna-un mawhna neilo a tanute uh leh a tapate uh that uh a, hih mi thahna hangin gamsung a nin a suak hi. 39 Tua ahih ciangin amau' sepna tawh amaute a nin suak uh a, amau' gamtatnate tawh palhngulhna a bawl uhhi.
			</verse>
			<verse book="19" chapter="115" verse="8">Tuate a bawlte leh tuate a muangte khempeuh pen tuate mah tawh kibang uhhi.
			</verse>
			<verse book="19" chapter="135" verse="15-17">Minam dangte' pasian-te pen mihingte' khut tawh a kibawl, ngun leh kham a hihi. 16 Amaute in kam nei napi, pau theilo uhhi. Amaute in mit nei napi, khua mu theilo uhhi.17 Amaute in bil nei napi, khua za theilo uhhi. Amaute' kamsungah naksuk naktoh theihna neilo uhhi.  
			</verse>
			<verse book="23" chapter="37" verse="12">Ka pu ka pate un a suksiat minamte, Gozan minam, Haran minam, Rezef minamte, leh Telassar khua-a om Eden mite pen amau' pasian-te in honkhiazo ahi hiam?
			</verse>
			<verse book="24" chapter="2" verse="5">{ Topa } in hih bangin ci hi: "Na pute na pate uh kei kiang panin gamlapi-ah paikhia-in, bangmahin a kimanglo milim peuh bia-in, amau mahmah zong bangmahin a kimanglo a suah khitna dingun kei tungah bang mawhna hong mu uh ahi hiam?
			</verse>
			<verse book="24" chapter="8" verse="2">Amaute in a it uh, a na a sepsak uh, a delh uh, a zon' uh leh a biak uh ahi ni leh kha leh vana om nate khempeuh mai-ah a kiphokhia ding hi. Tua guhte kikhawm nawnlo ding a, kiphum nawnlo ding hi. Leilaka ek kinusia bang ahi lel ding hi.
			</verse>
			<verse book="24" chapter="11" verse="12">Tua ciangin Judah mite leh Jerusalem khuamite in meihal biakna tawh a biak uh a pasian-te uh' kiangah pai-in a va thum ding uhhi. Ahih hangin hih gimna hong tun' ciangin a honkhia thei tuan kei ding uhhi.
			</verse>
			<verse book="24" chapter="16" verse="20">Mi in ama pasian ding bawltawm thei ahi hiam? Tuate pasian hilo hi," hong ci ding uhhi.
			</verse>
			<verse book="24" chapter="19" verse="13">Jerusalem khua-a innte leh Judah kumpite' innte-a kipan, innkhum zangah vantunga aksite khempeuh tungah paknamtui hal biakna a kipiakna innte leh pasian dangte tungah dawn ding biakna a kibuakna innte khempeuh a vekin Tofeth mun bangin a nin a suak ding hi, ci hi, va ci in," hong ci hi.
			</verse>
			<verse book="26" chapter="8" verse="16">Tua ciangin biakinn tual sungnungah hong paipih hi. Tua lai-ah biakinn kongkhak gei, biakna taute leh innlim kikal sanah mihing sawmnih leh nga khawng na om a, biakna tau nungngatin nisuahna lam nga-in nisuak tung na bia uhhi.
			</verse>
			<verse book="26" chapter="16" verse="16-17">Na puan pawlkhatte, na biakna mun zepna dingin na zang a, numei paktat bangin mi citeng tungah na pumpi na pia hi. 17 Nang kong piaksa kham leh ngun kibawl kizepnate, pasal limin na bawl a, tuate tawh paktatna na gamta hi.
			</verse>
			<verse book="27" chapter="3" verse="4-7">Tua ciangin nakpi takin taangkona khat kibawl a, "Minam tuamtuamte leh paunam tuamtuamte khempeuh aw! 5 Peengkul ging na za ding uh a, tua khit ciangin tamngaite, laia lasakna gingte, harp lasakna gingte, gawsemte, leh tumtheih a tuamtuamte a hong kitum ciangin Kumpi Nebukhadnezzar' koih kham milim mai-ah kunin na bia ding uhhi. 6 A kunlo, a bialo peuhmah thakhat thu-in mei phualpi sungah kikhul pah ding hi," a ci hi. 7 Tua mah bangin minam kimte, minam tuamtuamte leh paunam tuamtuamte khempeuh in tumtheih gingte a zak phetun kunsukin Kumpi Nebukhadnezzar' kham milim koih a bia uhhi.
			</verse>
			<verse book="28" chapter="4" verse="13-14">Amaute in mualsangte dawna biakna munte-ah biakna pia uh a, a nuai liim hoih ahih manin mual neute tungah a po tawsaw kung, poplar kung, leh terebinth kungte nuai-ah paknamtui halin a bia uhhi. Tua thu hangin na tanute uh numei paktat suak uh a, na mote un midang tawh mawhna a bawl uhhi. 14 Na tanute uh a paktat manin gim ka pia kei ding a, na mote uh midang tawh a mawh manin zong gim ka pia tuan kei ding hi; banghang hiam cihleh note mahmah numei paktatte tawh na mawh uh a, biakinn numeite tawh nulepa mawhna biakna na bawl uhhi. Paunak-ah, "Thuhoih phawktheihna a neilo mite in siatna thuak ding hi," kici hi.
			</verse>
			<verse book="32" chapter="2" verse="8">Kiman'na a neilo milim a biate in nangmah hong taisan uhhi.
			</verse>
			<verse book="40" chapter="6" verse="1">"Biakna tawh kizomin na hoih khat peuhpeuh na sep uh ciangin mite' phat ding deihna tawh a kilang theithei dingin na sepkhak lohna dingun na kingaihsun un. Tua bangin gamta le uh cin, vantungah a om na Pa uh kiang panin thaman na ngah kei ding uhhi. 
			</verse>
			<verse book="41" chapter="12" verse="33">Mite in a lungsim khempeuh, a pilna khempeuh, leh a hatna khempeuh uh tawh Pasian itin, amau pumpi a it bangin a vengte a it ding uh a hihi. Pasian biakna dingin biakna tau tunga gan gawhnate leh biakna dang khempeuh sangin hih thukham nihte zuih ding thupizaw takpi hi," a ci hi.
			</verse>
			<verse book="44" chapter="12" verse="21-23">Kumpipa in a thugen hun ding a ciamkholh ni a tun' ciangin a kumpi puan silhin a kumpi tokhom tungah tu a, mite tungah thu a gen hi. 22 Mite in a thugen a zak uh ciangin, "Hih thugen pen mihing hi loin pasian ahi hi," ci-in a awng uhhi. 23 Herod in mite, Pasian phatsak loin amah phatsak ahih manin thakhatin Topa' vantung mi in Herod cinasak a, a hut in amah netumin a si hi.
			</verse>
			<verse book="44" chapter="17" verse="29">Eite pen Pasian' tate ihih manin, mihing khutsiamte in bawlin a zep ngunte, khamte, suang milimte tawh a kibang dingin Pasian i ngaihsun kei ding hi.
			</verse>
			<verse book="44" chapter="19" verse="26">Nomau mahmah in hih Paul' thugen khempeuh za-in na thei uhhi. Amah in mihingte' bawl pasiante pen pasian hi hetlo hi, ci-in thu hilh a, hih Ephesa khua leh Asia gamsung khempeuhah mi tampi tak a umsak hi.
			</verse>
			<verse book="45" chapter="1" verse="23-25">A hing tawntung Pasian bialoin, mi, vasa, ganhing, ahih kei leh a bokvak ganhingte tawh a kibang limte a bia zawsop uhhi. 24 Mihingte tua zahta-in hailua uh ahih manin amau ututin a gamtat theihna dingun Pasian in khahkhong vet a, a zumhuai mahmahpi-in a gamta uhhi. 25 Amaute in a man ahi Pasian' thu um nuamlo uh a, a tawntungin phat dingin a kilawm a Piangsakpa bialoin, Pasian' bawlsa nate bia-in a zui uhhi. Tu-a bangin hi takpi uhhi.     
			</verse>
			<verse book="46" chapter="10" verse="20">Ka cihnopna pen, lawkite in gan a gawh uh ciangin dawi a biakna uhhi a, Pasian a biakna uhhilo hi. Dawi biakna-ah note na kihel ding uh ka hong deih kei hi.
			</verse>
			<verse book="47" chapter="4" verse="4">Tua bang mite pen hih leitung pasian gilote in a lungsim mit uh tawsak ahih manin umlo uh a, Pasian tawh a kibang teekteek Christ minthan'na hangin amaute tungah a hong taang lungdamna thu khuavak mu theilo uhhi.
			</verse>
			<verse book="47" chapter="6" verse="16">Pasian' biakinn leh lawkite' milim bangci kilem theihding ahi hiam? Banghang hiam cihleh Pasian in, "Ka mite lakah tengin amaute tawh ka omkhawm ding hi. Kei pen amaute' Pasian ka hi ding a, amaute, keima mi ahi ding uhhi.
			</verse>
			<verse book="48" chapter="4" verse="3">Tua mah bangin eite zong kha thu-ah i neulai hun sungteng huihlak a uk vangneite' khutnuai-ah a om ihi hi.
			</verse>
			<verse book="48" chapter="4" verse="8">A beisa hunah Pasian theilo na hih manun Pasian a hilo vangliatna a neite' sila-in na om uhhi.
			</verse>
			<verse book="51" chapter="2" verse="8">Christ thu tawh a kituak lopi-in, tangthu tuanthu ahi a, huihlak a ukte' thu siksanin ahi zongin, bangmahin a kimanglo leitung pilna tawh mite' khemsa-in sila na suahkhak lohna dingun kingaihsun un.
			</verse>
			<verse book="53" chapter="2" verse="4">Tua a gilopa in mite' biak pasian a kici khempeuh leh na khempeuh nialgawp ding hi. Tuate khempeuh sangin a lianzaw-in a kingaihsut banah, Pasian ka hi hi, ci-in Pasian' biakinn sung mahmahah pai-in va tu ding hi.
			</verse>
			<verse book="54" chapter="1" verse="4">Phuahtawm tangthute leh min tampipi kizom deudau-a khangsimnate in upna tawh i ngahtheih Pasian' vaihawmnate tangtungsak loin, khatlekhat kitotna piangsak lel ahih manin, tua bang thute a manlahpih lohna dingun na gen in.
			</verse>
			<verse book="54" chapter="3" verse="16">biakna pen a thuthuk a thulian taktak ahihna thu hih bangin i thei hi: Mihing lim pua-in amah hong kilang a, a man taktak ahihna thu Khasiangtho in kilangsak a, vantung mite in a mu uhhi. Mi khempeuh tungah ama thu kihilh a, mun khempeuhah ama thu ki-umin, vantungah amah kilato hi.
			</verse>
			<verse book="54" chapter="6" verse="5">thuman thutak zuiloin, a lungsim paizia uh a man nawnlo, biakna pen hauhtheihna ding lampi bekin a ngaihsun mite in a tawntungin kitot kiselna a piangsak uh a hihi. 
			</verse>
			<verse book="55" chapter="3" verse="5-6">biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in. 6 Tua bang mite pawlkhat, mite inn-ah va hawh khiankhianin, deihna nam tuamtuam leh mawhna lungsim tawh a kidim numeite na thuzawh uhhi.
			</verse>
			<verse book="59" chapter="1" verse="26-27">Mi khatpeuh in Christian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna a hihi. 27 Pa Pasian in a siangtho biakna citakin a ngaihsut thu in: Tagahte leh meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna a hihi.
			</verse>
			<verse book="61" chapter="3" verse="16">Lai a hong gelhna sungah a thugente tu-ate mah a gennuam a hihi. A laigelhna sungah a telhak thu tampi om a, theihna kicing loin lungsim kiplo mi pawlkhatte in Laisiangtho sung thu a ututun a kawihei uh bangin Paul' thugente zong a manlopi-in khia uh ahih manin siatna a tuaklawh uhhi.
			</verse>
			<verse book="66" chapter="9" verse="20-21">Hih gimna tawh a silo midangte pen amau' gamtatnasa panin kikheelkik nuamlo uhhi. Dawi a biaknate uh, khua a mu theilo, khua a za theilo, lam a pai theilo ngun, kham, sumngo, suang, leh sing a kibawl milim a biakte uh khawl tuanlo uhhi. 21 A mi thahna, a aisanna, a paktatna, leh a guktaknate uh zong khawl tuanlo uhhi.
			</verse>
			<verse book="66" chapter="13" verse="4">Gulpi in tua ganhing tungah ama aana pia ahih manin mite in tua gulpi a bia uhhi. A ganhing zong bia uh a, "Hih ganhing tawh a kibang kua om a, kua in amah suzo ding ahi hiam?" ci uhhi.
			</verse>
			<verse book="66" chapter="13" verse="8">Tua ahih manin a kigo Tuuno laibu sungah a nungta ding mite' min, leitung pian'ma pekin a kikhumna-ah a kihello leitung mi khempeuh in tua ganhing bia ding uhhi.

			</verse>
		</category>
		<category id="8">
			<verse book="1" chapter="4" verse="4-5">Abel in a tuuhon tacilte leh a sa limcite paipih hi. { Topa } in Abel leh ama piakna thusim a, 5 ahih hangin Kain leh ama piakna thusim lo hi. Tua ahih ciangin Kain heh mahmah a, a mai sia hi.
			</verse>
			<verse book="1" chapter="22" verse="2">Amah in, "Na it, na tapa neihsun Isaac, la in la Moriah gamah pai in. Tua lai muna nang kiangah kong gen ding mual khat tungah meihal biakpiakna-in amah hong pia in," a ci hi.
			</verse>
			<verse book="2" chapter="33" verse="9-10">Puanbukah Moses a tum ciangin meii khuam hong kum sukin puanbuk kongkhakah ding a, { Topa } in Moses hopih hi. 10 Puanbuk kongkhakah meii khuam a ding a muh uh ciangin a milipin a puanbuk kong ciat uhah mi khempeuh dingto-in kun uhhi.
			</verse>
			<verse book="3" chapter="10" verse="1">Tu-in Aaron' tapate Nadab leh Abihu in amau' paknamtui beel tuak la-in, a sungah mei koih uh a, a tungah paknamtui koihin, { Topa } in amau' tungah tua banga thu a piak ngeiloh a sianglo mei, { Topa' } mai-ah a pia uhhi.
			</verse>
			<verse book="3" chapter="16" verse="3-4">Ahih hangin siangtho munah Aaron hong pai ding zia in: Khialhna hanga biakna dingin bawngtalno khat leh meihal biakna dingin tuutal khat hong paipih ding hi. 4 "Amah in a siangtho saihadial puantungsilh silhin, saihadial pheituam teengin, saihadial kawnggak tawh kigakin, saihadial dialpi khim ding hi. Hihte pen a siangtho puan a hihi. Amah in tui sungah a pumpi sil ding a, tua ciangin tua puante silh ding hi.
			</verse>
			<verse book="5" chapter="6" verse="5">{ Topa } note' Pasian, na lungsim khempeuh uh, na nuntakna khempeuh uh, leh na thahatna khempeuh uh tawh na it ding uhhi.
			</verse>
			<verse book="5" chapter="12" verse="5-7">{ Topa } na Pasian un na minam khempeuh uh sung panin ama min koihna dingin teelin, ama omna dinga a bawlna mun na zong ding uhhi. 6 Tua lai-ah na pai ding uh a, na meihal biaknate uh leh na biakpiaknate uh, note in na piak uh sawmah khat leh na piak thuahte uh, thuciamna biakpiakna, utthu-a na piakna, na bawnghon tacilte uh leh na tuuhon tacilte uh tua lai-ah na paipih ding uhhi. 7 { Topa } na Pasian uh mai tua lai munah na ne ding uh a, { Topa } na Pasian un note thupha hong piakna hangin na hihna khempeuh uhah note leh na innkuanpihte na lungdam ding uhhi.
			</verse>
			<verse book="9" chapter="15" verse="22">Tua ciangin Samuel in, "{ Topa } in meihal biaknate leh biakpiaknate { Topa' } thu man' ding zahin deih ahi hiam? En in, biakpiakna sangin thu man' ding hoihzaw a, tuutal thaute sangin thu ngaih ding hoihzaw hi.
			</verse>
			<verse book="10" chapter="12" verse="20">Tua ciangin David leilak panin tho-in kisil a, sathau nilhin a puante khek a, { Topa' } inn-ah pai-in Pasian a bia hi. Tua ciangin ama inn-ah ciah hi. An a nget ciangin amaute in a mai-ah lui uh a, amah in a ne hi.
			</verse>
			<verse book="11" chapter="18" verse="30-39">Tua ciangin Elijah in mi khempeuh kiangah, "Ka kiang nai-ah hong pai un," a ci hi. Tua ciangin mi khempeuh ama kiang nai-ah hong pai uhhi. Tua ciangin amah in { Topa' } biakna tau a kisupaisa khat puahkik hi. 31 "Israel, nangma min hi ding hi," ci-in { Topa' } thu a tun'na Jacob' tapa minam sawmlenihte tawh kizui-in Elijah in suangtum sawmlenih la hi. 32 Tua ciangin tua suangte tawh { Topa' } minin biakna tau khat lam hi. Amah in khaici lawh nih a tazo dingin a lian hawklam khat biakna tau kimkotah bawl hi. 33 Tua ciangin amah in a ngeina bangin a sing koih a, a bawngtal semnenin a sing tungah koih hi. Tua ciangin amah in, "Beel li sungah tui dim unla, meihal biakna tau tung leh a sing tungah sung un," a ci hi. 34 Tua ciangin amah in, "A nihveina hih un," a ci hi. Tua ciangin amaute in a nihveina hih uhhi. Tua ciangin amah in, "A thumveina hih un," a ci hi. Tua ciangin amaute in a thumveina hih leuleu uhhi. 35 Tua ciangin biakna tau kimkotah tui luang a, a hawklam zong tui tawh kidim hi. 36 Biakpiak hun ciangin kamsang Elijah a nai-ah hong pai-in, "Abraham, Isaac, leh Israel Pasian, { Topa } aw, nang pen Israel sungah Pasian na hihna, leh kei pen nangma nasem ka hihna, leh hih nate khempeuh nangma thu tawh ka hihna thu tuni-in kitheisak in. 37 { Topa } aw, nangmah Pasian na hihna leh amaute' lungsim na heikikna thu hih mite in a theihna dingin hong dawng in, { Topa } aw, hong dawng in," a ci hi. 38 Tua ciangin { Topa' } meikuang hong kia a, a meihal biakna, a sing, a suangte, leh a leivui kangtumin, hawklam sunga om tui nangawn kangcip hi. 39 Mi khempeuh in tua thu a muh uh ciangin a mai uh leilam ngatin puk uhhi. Amaute in, "{ Topa } pen Pasian ahi hi; { Topa } pen Pasian ahi hi," a ci uhhi.
			</verse>
			<verse book="13" chapter="16" verse="23-31">Leitung mi khempeuh aw, { Topa } la sak un! A ni ni-in ama hotkhiatna thu gengen un. 24 Minam dangte lakah ama minthan'na genkhia unla, a lamdang ama septe mi khempeuh lakah gen un! 25 Banghang hiam cihleh { Topa } lian mahmah a, nakpi takin phat ding ahi hi; pasian khempeuh sangin lamdang sakzawk ding a hihi. 26 Banghang hiam cihleh minam dangte' pasian-te milim hi lel a, ahih hangin { Topa } ahih leh vantungte a bawlpa a hihi. 27 Pahtawina leh minliatna in amah umcih a, thahatna leh lungdamna in amah kimkot hi. 28 Leitung mi khempeuh aw, { Topa } theitel unla, { Topa' } minthan'na leh a thahatna theitel un! 29 Amah in a ngah ding a kilawm minthan'na { Topa' } tungah pia un. Biakna puak unla, ama mai-ah pai un! Biakna puan silhin { Topa } bia un. 30 Leitung mi khempeuh aw, ama mai-ah ling un; hi hi, leitung kip mahmah a, kilok ngeilo ding hi. 31 Vantung kipak hen la, leitung lungdam ta hen; minam khempeuhte lakah, "{ Topa } maang hi!" amaute in ci ta uh hen.
			</verse>
			<verse book="13" chapter="16" verse="37-42">Tua ahih ciangin David in nisima a kisam bangin Thuciamna Singkuang mai-ah na a sem tawntung dingin Asaf leh a Levi mipihte { Topa' } Thuciamna Singkuang mai-ah nusia a, 38 Obededom leh a behte sawmguklegiatte zong a nusia hi. Jeduthun' tapa Obededom leh Hosah-te pen kongpi cing dingte ahi uhhi. 39 Tua ciangin amah in { Topa' } thukham sungah a kigelh ama thupiak khempeuh bangin, zingsang leh nitakin meihal biakna tau tungah { Topa}-a' dingin meihal biaknate a pia tawntung dingin, Gibeon-a om mual dawna { Topa' } biakbuk mai-ah siampi Zadok leh a sanggam siampite a nusia hi. 40, 41 Tuate' banah amaute tawh Heman leh Jeduthun zong om a, ama itna kip kho tawntung ahih manin { Topa' } tungah lungdamna a ko dingin a kiteel, a minin a kilokhia midang omlai hi. 42 Heman leh Jeduthun in la aw dingin peengkulte leh daltuahte nei uh a, biakna lasakna dingin lasakna nate nei uhhi. Jeduthun' tapate kulhkongpi cing dingin kiseh hi.
			</verse>
			<verse book="16" chapter="9" verse="6">Nang bek { Topa } na hi hi. Nangmah in a sang pen vantung leh vana om khempeuh, leitung leh a tunga om khempeuh, leh tuipi leh a sunga om khempeuh na bawl hi. Nangmah in tuate khempeuh na omsak a, vantung mihonpi in nang hong bia uhhi.
			</verse>
			<verse book="19" chapter="4" verse="5">A man biakpiaknate lui unla, { Topa } muang un.
			</verse>
			<verse book="19" chapter="24" verse="3-4">{ Topa' } mual tungah kuate kahto ding ahi hiam? Ama mun siangtho-ah kuate ding ding ahi hiam? 4 Gamtat siangtho leh lungsim siangtho a nei, a manlo thu-ah a nuntakna pialoin, khemna tawh a kiciamlo mite a hihi. 
			</verse>
			<verse book="19" chapter="29" verse="2">Ama minthan'na { Topa' } tungah pia unla, a siangtho kizepna tawh { Topa } bia un.
			</verse>
			<verse book="19" chapter="40" verse="6-8">Gan gawh biakna leh khawhsa tawh biakna na deih kei a, khua ka zak theihna ding bil na hong guan' hi. Meihal biakna leh mawhmaina ding biakna zong na kulsak kei hi. 7 Tua ciangin keimah in, "En in, laibu sungah keima thu a kigelh khinsa bangin ka hong pai hi. 8 Nangma deih bang hihna-ah nuam ka sa hi, ka Pasian aw. Nangma thukham ka lung sungah om hi," ka ci hi.
			</verse>
			<verse book="19" chapter="51" verse="17">Pasian' san' theih biakna pen lungsim kitamzan a hihi. Pasian aw, a kitamzan, a kisik lungsim na simmawh kei ding hi.
			</verse>
			<verse book="19" chapter="66" verse="4">Leitung mi khempeuh in nangmah hong bia uhhi. Amaute in nangmah phatna la hong sak uh a, nangma minphatna la hong sak uhhi," ci-in gen un.
			</verse>
			<verse book="19" chapter="95" verse="6">Hong pai un, amah bia-in kun ni. Eite hong Bawl { Topa' } mai-ah khukdin' ni.
			</verse>
			<verse book="19" chapter="96" verse="8-9">Ama min in a ngah dingin a kilawm minthan'na { Topa' } tungah pia unla, biakpiakna hong kengin ama huangsungah hong pai un. 9 Puan siangtho silhin { Topa } bia un. Leitung mi khempeuh aw, ama mai-ah ling un.
			</verse>
			<verse book="19" chapter="99" verse="5">I { Topa } Pasian phat unla, ama khengakna munah bia un. Amah siangtho hi. 
			</verse>
			<verse book="23" chapter="1" verse="11-17">{ Topa } in hih bangin ci hi: "Note' biakpiakna a tampite pen kei' tungah bang hi leltak ahi hiam? Tuutalte leh ganhing thaute' sathau tawh meihal biaknate ka kham ta hi. Bawngtalte, tuunote, leh keelte' si tawh kei ka lungkim kei hi. 12 Kei' mai-ah a kilaak dingin na hong pai uh ciangin hih bangin ka huangsung na tuatcil gawpna uh kua'n hong deih ding ahi hiam? 13 Bangmahin a kimanglo piaknate hong paipih nawn kei un. Paknamtui halna ka kih hi. Khadet ni, Sabbath ni, leh thupi takin na kikhopnate uh mawhna tawh kidim ahih manin ke'n ka thuakzo kei hi. 14 Note' Khadet nite leh na pawite uh ka mudah hi. Tuate pen kei-a' dingin vangikpi khat suakkhin a, tuate khempeuh ka puakna-in ka gim hi.  15 "Thungenin na khutte uh nong zaak uh ciangin note kong en kei ding a, thu tampi na nget uh hangin ke'n ka ngai tuan kei ding hi. Banghang hiam cihleh sisan tawh note' khut kidim hi. 16 Note kisil tawm unla, a siangtho-in kibawl un. Keima muhna-ah na gamtat siatnate uh paikhia-in, siatna na bawlte uh khawl un. 17 Gamtat hoih ding kisin un. Thumanin gamta unla, kinetniamna kheel un. Pa neilote hu unla, meigong numei pan'pih un," ci hi.
			</verse>
			<verse book="23" chapter="58" verse="6-14">Kei' deih antan'na hih bang pawl ahi hi: Gitlohna khaute phelin, hakkol savun khaute phel a, a kinengniam mite khahkhia-in thumanlohna hakkol khempeuh suktan ding a hihi. 7 Na an uh a gilkialte tawh nekhawm un la, inn neilo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hilo na hi uhhiam? 8 Tua ciangin ka maipha pen phalvaktung hong bang ding a, note' tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi. 9 Tua ciangin nong thungetna uh ka hong pia ding a, nong sap uh ciangin ka hong dawng ding hi. Mi bawlsiatnate khawlin, mi simmawhna leh kam gilo na paunate uh na khawl uh a, 10 gilkial mite an pia-in, kisapna a nei mite tungah a kisapnate na piak uh leh na kimkot uha khuamial pen khuavak hong suak ding a, na lungzin'na uh nitaang hong bang ding hi. 11 Tua ciangin note lam kong lak tawntung ding a, na hoihte tawh kong lungkimsak ding hi. A cidam a thahatin kong omsak ding hi. Tui tampi a ngah tawntung huan, a kang ngeilo ciktui tawh na kibang ding uhhi. 12 Tanglai-in a kisia na munte uh na lamkik ding uh a, khang tampi sung a kisia bulpite na dingtosak kik ding uhhi. Note pen a sia a puahkik, ten'na dingin mun siate a ngei a bangsak kikte hong kici ding hi. 13 Note in Sabbath siangtho sakin, keima ni siangtho ni-in na nasepna panun khawlin Sabbath ni pen deihhuai sa-in, { Topa}' ni siangtho pen pahtawihuai na cih uh a, note in pahtawi-in note' deihbang zuiloin, note' ut bang hiloin motpau loin na om uh leh, 14 keimah biakna hangin lungdamna na ngah ding uh a, leitung khempeuhah pahtawina kong ngahsak ding hi. Na pu uh Jacob tungah ka piak leitang luahin nuam na sa ding uhhi. { Topa } ahi keimah in hih thu ka gen khin hi, a ci hi.	
			</verse>
			<verse book="27" chapter="3" verse="16-18">Shadrak, Meshak, leh Abednego-te in Kumpi Nebukhadnezzar kiangah, "Kumpipa aw, hih thu kong dawng kei ding uhhi. 17 Mei phualpi sung panin a hong honkhia thei pasian a om leh ka biak ka Pasian uhhi ding a, na khutsung panin a hong honkhia ding hi. 18 Kumpipa aw, a hong hotkhiat kei zenzen leh zong, na pasian lah ka bia tuan kei ding uh a, na kham milim mai-ah zong ka kun kei ding uhhi, ci-in theita in," a ci uhhi.
			</verse>
			<verse book="27" chapter="3" verse="28">Tua ciangin kumpipa in, "Shadrak, Meshak, leh Abednego-te' Pasian phat un. Amah in a vantung mite sawl a, amah a muang ama nasem hih mite a honkhia hi. Amaute in ka thupiakna mangloin, amau' Pasian longal pasian dang' mai-ah kun nuamlo, bia nuamlo uh ahih manin mei phualpi sungah khul ding a utzaw uh ahi hi," a ci hi.
			</verse>
			<verse book="33" chapter="6" verse="6-8">Vantung Pasian, { Topa } biakna dingin bang va keng ding ka hi hiam? Amah biakna-in hal dingin bawngno thaute va paipih ding ka hi hiam? 7 { Topa } kiangah tuu a tul tulin va puakin, guntui bangin sathau va luangsak leng, tuate tawh amah lungdam ding ahi hiam? Ka mawhnate maisakna dingin ka ta upa pen tawh va bia ding ka hi hiam? 8 Mun khempeuhah a om no mihingte aw, { Topa } in a hoih nate hong gen khinzo hi. { Topa } in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian' thu man' ding a hihi.
			</verse>
			<verse book="40" chapter="1" verse="13">Note in, ‘Hihte cimtak khin hang,’ ci-in nong nap nitsan lel uhhi. Keimah biakna dingin a kigu ganhing khatpeuh ahi a, a liam a bai, ahih kei leh a cina peuh nong paipih uhhi. Tua bangte, a sang dingin hong ngaihsun na hi uhhiam?
			</verse>
			<verse book="40" chapter="2" verse="11">Inn sungah amaute lut uh a, naungek leh a nu Mary a mu uhhi. Amaute khukdin'in tua naungek a biak khit uh ciangin a vanpuakte uh suahkhia uh a, kham, saledi paknamtui, leh myrrh paknamtuite, letsongin a pia uhhi.
			</verse>
			<verse book="40" chapter="5" verse="8">Lungsim takpi tawh Pasian a zong mite in Pasian mu ding ahih manin thupha ngah mi ahi uhhi. 
			</verse>
			<verse book="40" chapter="5" verse="23-24">Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkimlohna thu na phawk leh, 24 Pasian na biakna ding nate, a biakna tau mai-ah nusia photin, pai-in na sanggampa tawh va kilem phot in la, tua khit ciangin hong paikikin Pasian biakna pia in.
			</verse>
			<verse book="40" chapter="15" verse="7-9">Na tungthamun mihoih a kineihkhem mite aw, Isaiah in note' thu a genna man mahmah hi. Tua a genna-ah, 8 ‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi. 9 Mihingte' bawltawm thukhamte, Pasian' thukham zahin mite tungah hilh uh ahih manin kei hong biak hangun a kiman'na omlo hi,’ ci hi," ci-in a dawng hi.
			</verse>
			<verse book="40" chapter="22" verse="37">Zeisu in, "Na Topa Pasian na lungsim khempeuh, na nuntakna khempeuh, leh na pilna khempeuh tawh na it ding hi, cihna a hihi.
			</verse>
			<verse book="41" chapter="7" verse="6-7">Zeisu in amaute dawng a, "A tungthama a hoihin a kilangkhem note' thu, Isaiah in a genkholhna man mahmah hi. Ama genna-ah, ‘Pasian in hih bangin gen hi: Hih mite in a kampi bek uh tawh kei hong zahtakbawl uh a, a lungsim taktak uh kei tawh kigamla hi. 7 Mihingte' bawltawm thukhamte, Pasian' thukham zahin mite tungah hilh uh ahih manin, kei hong biak hangun a kiman'na om lo hi,’ ci hi.
			</verse>
			<verse book="41" chapter="12" verse="30">Na Topa Pasian uh, na lungsim khempeuh, na nuntakna khempeuh, na pilna khempeuh, leh na thahatna khempeuh uh tawh na it un, a cihna a hihi.
			</verse>
			<verse book="42" chapter="10" verse="27">Amah in, "Na Topa Pasian na lungsim khempeuh, na nuntakna khempeuh, na hatna khempeuh, leh na pilna khempeuh tawh na it in la, nangmah na ki-it bangin na vengte na it in," ci-in kigelh hi, ci-in a dawng hi.
			</verse>
			<verse book="43" chapter="4" verse="21-24">Zeisu in, "Lawm aw, hih ka thugen ding hong um in: Mite in hih mualtung hita leh Jerusalem hita lehah Pa Pasian a biak nawnloh hun hong tung ding hi. 22 No Samaria mite in na theih taktak lohpi uh na bia uh a, ahi zongin ko Jew mite tung tawnin hotkhiatna thu hong pai ahih manin kote in ka theih uh a bia ka hi uhhi. 23 Ahi zongin Pasian a bia taktakte in Pasian' Kha' lamlahna leh thuman tak tawh a biak hun hong tung ding a, tu-in zong a hong tung khinta a hihi. Pa Pasian in tu-a bangin amah i biak ding a hong deih a hihi. 24 Pasian pen Kha ahi hi; amah a biate in tua Kha' lamlahna leh thuman taktak tawh a bia ding uhhi," a ci hi.  
			</verse>
			<verse book="44" chapter="13" verse="2">Amaute in an tangin Pasian bia-in a om laitakun Khasiangtho in amaute kiangah, "Keima na a sem dingin ka sapsa ahih manin kei-a' dingin Barnabas leh Saul hong piakhia un," a ci hi.
			</verse>
			<verse book="45" chapter="12" verse="1">Tua ahih ciangin sanggamte aw, Pasian in eite tam veipi tak hong hehpih ahih manin ama lungkimna ding leh ama nasepna dingin nomau mahmah a hingtangin Pasian tungah na kipiakna dingun ka hong thum hi. Tua banga kipiakna pen Pasian biakna man taktak a hihi. 
			</verse>
			<verse book="46" chapter="14" verse="26">Tua ahih ciangin sanggamte aw, ka hong gennop thu a tomin: Pasian bia dingin note na kikhop uh ciangin khat in la sak ding nei, khat in Pasian' thu a gen ding nei, khat in pau lamdang tawh thugen ding nei, khat in tua a kigente a khiatna gentheihna ding nei cih bangin na om ding uhhi. Hih a tuamtuamte khempeuh, pawlpi' phattuamna ding ahih ding kisam hi.
			</verse>
			<verse book="46" chapter="14" verse="40">Na khempeuh a kilawm a kituakin na hih un.
			</verse>
			<verse book="46" chapter="15" verse="52">Peengkul nunung hong gin' ciangin mitphiat kikal sungin i kikheelpak ding hi. Banghang hiam cihleh peengkul hong gin' ciangin misite a sithei nawnlo dingin hong tho ding a, i vekpi-in i kikheel ding hi.
			</verse>
			<verse book="48" chapter="2" verse="20">Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi.
			</verse>
			<verse book="48" chapter="6" verse="2-3">Thu haksa na tuah uh ciangin khatlekhat na kihuh un. Tua hi leh Christ' thukham a zui na hi uhhi. 3 Mi khatpeuh, bangmah hilo napi-in amah a kithupi ngaihsut mawkmawk leh amah leh amah a kikhem a hihi.
			</verse>
			<verse book="49" chapter="5" verse="11">Khuamial gamtatna, bangmahin a kimanglo nasepnate su vet kei unla, tua bang gamtatnate a hoihlohna pholak zaw un.
			</verse>
			<verse book="50" chapter="2" verse="9-11">Hih thu hangin Pasian in a lianpenin amah koih a, min lian dang khempeuh sangin a min lianzaw-in a koih hi. 10 Tua ahih manin vantung, leitung, leinuai-a om mi khempeuh in Zeisu pahtawi-in khukdin' ding uh a, 11 Zeisu Christ, Topa ahi hi, ci-in taangko-in Pa Pasian a min thangsak ding uhhi.
			</verse>
			<verse book="50" chapter="3" verse="3">Banghang hiam cihleh eite in Khasiangtho' hong huhna tawh Pasian bia-in, Zeisu Christ tawh i kipawl manin lungdamin, a tung lama kilang vun-atna limte muan'in neilo ihih manin, amaute hiloin, eite pen vun-atna man taktak a zang mite ihi zaw hi.
			</verse>
			<verse book="50" chapter="4" verse="18">Note' hong piak nate kicing piikpeek hi. Epafroditas in note' hong na khakte hong tun'pih ahih manin ka kitangsapna khempeuh kicingkim hi. Hih nate pen Pasian biakna-in na piak uh, lungdam takin a hong san', a namtui nate a hihi.
			</verse>
			<verse book="51" chapter="2" verse="23">Hih bang gamtatnate pen a tungthamin i et ciangin limtakin biaknopna lungsim a piangsak ding, kiniamkhiatna a piangsak ding, pumpi ki-ukzawhna a piangsak ding tawh kibang hi. Ahi zongin a taktakin hihte khat beek in pumpi ki-ukzawhna piangsak zolo hi.
			</verse>
			<verse book="54" chapter="2" verse="10">biakna lungsim neite-a' dingin a kilawm ahih mah bangin gamtat hoih a neihding uh ka deih hi.
			</verse>
			<verse book="54" chapter="6" verse="6-9">Pasian biakna hangin a neihsateng tawh a lungkim mite pen biakna in mihau a suaksak takpi mah a hihi. 7 A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. 8 Tua ahih manin annek tuidawn, nikten' puansilh i neih nak leh a phazo a hihi. 9 Ahi zongin a haunuam mite in ze-etna a tuamtuam thuak a, duhhopna huaihamna a haivai thute-ah awkcipin, haksatna leh siatna a tuahlawh uhhi.
			</verse>
			<verse book="58" chapter="10" verse="1">Jew Thukham pen mailam hunah a taktak a hong tungding lim lahkholhna hi bek ahih manin tua Thukham tawh kizui-in a kum a kumin a kipia biakpiakna in Pasian kiang a zuan mite mi cingtaak suahzo ngeilo hi.
			</verse>
			<verse book="58" chapter="10" verse="22-23">Tua ahih manin mawhna thu-ah kisuan'na lungsim om nawnloin, tui siangtho tawh i pumpi a kisawpsa-in muan'na leh lungsim takpi tawh Pasian kiang zuan ni. 23 Pasian in piakdingin a hong ciam thu muangngam ihih manin i lametna thu kiptakin len ni.
			</verse>
			<verse book="58" chapter="11" verse="4">A upna hang mah tawh Abel in Kain' piakna sangin a san'theih huaizaw biakpiakna Pasian' tungah a na pia hi. Pasian in ama biakna na sang ahih manin a upna hangin mihoih hi, ci-in Pasian' pahtakna a na ngah hi. Abel a sihzawh a sawtpi hikhin napi-in tudong mahin upna thu a hong gengen lai a suak hi.
			</verse>
			<verse book="58" chapter="12" verse="28-29">Tua ahih manin a kilingsak zolo Pasian' gam i ngah manin lungdamin, zahtakna leh lamdangsakna tawh Pasian' lungkimna bangin amah bia ni. 29 Banghang hiam cihleh eite' Pasian pen a kangtum thei meikuang tawh a kibang a hihi.
			</verse>
			<verse book="58" chapter="13" verse="15">Tua ahih manin Zeisu tung tawnin amah i biakna-in i kam tawh ama min pulakin Pasian phat tawntung ni.	  
			</verse>
			<verse book="59" chapter="1" verse="27">Pa Pasian in a siangtho biakna citakin a ngaihsut thu in: Tagahte leh meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna a hihi.
			</verse>
			<verse book="59" chapter="4" verse="8">Pasian kiang nai un. Amah in zong hong nai ding hi. Mawhneite in na khut uh silsiang unla, a kineihkhemte in na lungsim uh siangsak un.
			</verse>
			<verse book="63" chapter="1" verse="9">Christ' thuhilhna zuiloin a khengvalin a pai mite pen Pasian tawh a kipawllo a hihi. Ahi zongin a thuhilhna a zuite pen Pa Pasian leh a Tapa tawh a kipawl ahi uhhi.
			</verse>
			<verse book="66" chapter="14" verse="7">Amah nakpi takin kiko a, "Amah in mihingte thu a khen ding hun hong tungta ahih manin Pasian kihta unla amah phat un. Van leh lei, tuinak leh tuipite a bawlpa hong bia ta un," a ci hi.

			</verse>
		</category>
		<category id="9">
			<verse book="4" chapter="23" verse="23">Banghang hiam cihleh Jacob mite a kibumna ding omlo a, Israel mite' langkhatah aisaan ding omlo hi. Tu-in Israel-te tawh kisai-in, ‘Pasian' sepna en un,’ kici ding hi. 
			</verse>
			<verse book="5" chapter="18" verse="10-12">Note lakah a tanu ahi a, a tapa ahi zongin biakna-in a zang, ai a saan, khong a khai, mailam thu a gen, ai a tawi, 11 bum a zang, van a kah, sikhate tawh a kiho, sikha thu a dong kuamah na om kei ding uhhi. 12 Banghang hiam cihleh hihte a hih mi peuhmah { Topa}-a' dingin a kihhuai a hihi. Hih bang a kihhuai gamtatnate hangin note' mai panin { Topa } na Pasian un amaute hawlkhia hi.   
			</verse>
			<verse book="23" chapter="3" verse="3">mi sawmnga a ukpa leh zalian a neipa, thu lamlakpa leh mitphial siampa, leh bum siamte a lakhia hi.
			</verse>
			<verse book="23" chapter="47" verse="9-12">Aisan siamnate leh mibum siamna vang lianpi na neih hangin ta khuaisuahna leh meigon'na, hih thu nihte thakhat thu-in ni khat sungin a kicing takin nangma tungah hong tung veve ding hi. 10 Na gitlohna-ah nang na lungmuang a, "Kuamah in kei hong mu kei hi," na ci hi. Na pilna leh na theihnate in lam hong pialsak a, na lungsim sungah, "Keimah hi'ng, kei simloh midang om kei," na ci hi. 11 Ahih hangin nangmah in na beisak theihloh lungkhamna na tungah hong tung ding a, nangmah in maisakna na ngah theihloh gimna nang tungah hong tung ding hi. A thu na theih hetloh siatna na tungah hong tungvat ding hi. 12 Na neulai-a kipan na sep na mibumna leh na aisannate-ah kiptakin om in. Phattuamna na ngah khading a, mite na lausakzo khading hi.
			</verse>
			<verse book="27" chapter="2" verse="2">Tua ahih ciangin bang mang man cih a hilh dingin mitphial siamte, mibum theite, leh khongkhai siamte a samsak hi.
			</verse>
			<verse book="34" chapter="3" verse="4">Nineveh khuapi in a paktatna hangin gim thuak hi. Ngaihbaang mel pua-in bum siamna nei a, minamte zolin a khem hi.
			</verse>
			<verse book="48" chapter="5" verse="19-21">Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, 20 milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi. 

			</verse>
		</category>
		<category id="10">
			<verse book="1" chapter="20" verse="17">Tua ciangin Abraham in Pasian' tungah thu ngen a, Pasian in Abimelek a damsak hi. Amaute in ta a neih theihna dingin a zi leh a sila numeite zong a damsak hi. 
			</verse>
			<verse book="2" chapter="15" verse="26">"Note in { Topa } na Pasian uh thu limtakin na ngaih uh a, ama mai-ah a man nate hihin, ama thupiakte don a, ama ngeina kipte khempeuh na zuih uh leh, Egypt mite' tungah ka tun'sak natnate khat beek note' tungah kong tungsak kei ding hi. Banghang hiam cihleh kei pen { Topa}, note hong damsakpa ka hi hi," a ci hi.
			</verse>
			<verse book="2" chapter="20" verse="12">"{ Topa } na Pasian un note hong piak leitang tungah na khan' uh a sau theihna dingin na nu leh na pa uh zahtak un.  
			</verse>
			<verse book="5" chapter="4" verse="39-40">Tua ahih ciangin tunga om vantung hita leh nuai-a om leitung hita lehah { Topa } pen Pasian ahihna thu tuni-in thei unla, na lungsim uhah ciamteh un; kuamah dang omlo hi. 40 Tua ahih ciangin note leh note' khita na tate uh tungah thu hong nuamin, { Topa } na Pasian un a tawntunga hong piak gam sungah na khan' uh na sausak theihna dingun tuni-a no kiangah kong gen ahi ama thukhamte leh a thupiakte na zui ding uhhi," a ci hi.
			</verse>
			<verse book="5" chapter="5" verse="16">"‘{ Topa } note' Pasian in hong piak leitang tungah na khan' uh sau-in na nopsak theihna dingun { Topa } note' Pasian in hong thupiak bangin na nu na pa uh zahtak un.
			</verse>
			<verse book="5" chapter="7" verse="14-15">Midangte khempeuh sangin note thupha hong kilim piakzaw ding hi. Note' lak hita leh na ganhingte uh lak hita lehah a nu ahi a, a pa ahi zongin a ciing omlo ding hi. 15 { Topa } in note' tung panin natna khempeuh lakhia ding hi. Note in na theihsa uh ahi Egypt gama natna siate note' tungah khat zong hong tunglo ding a, ahih hangin no hong mudahte khempeuh tungah tuate tungsak ding hi.
			</verse>
			<verse book="5" chapter="22" verse="6-7">"Vasabu khat, sing tung ahi a, leilakah ahi zongin, a no ahi a, a tui ahi zongin omin, a pi in a no a ompih ahi a, a op ahi zongin na muh khak zenzen uh leh, a pi pen a no tawh na la khawm kei ding uhhi. 7 A pi na khah ding uh a, a no na la thei ding uhhi. Hih bang gamtatna pen na nopsakna ding uh, sauveipi na nuntak theihna ding uh a hihi.
			</verse>
			<verse book="16" chapter="9" verse="21">Kum sawmli tawntung gamlakah amaute na vak a, amaute in bangmah tangsapna neilo uhhi. A puante uh zong sialo a, a khe uh zong bawk beeklo hi.
			</verse>
			<verse book="19" chapter="30" verse="2">{ Topa } ka Pasian aw, huhna a hong ngenin nang tungah kong awng a, kei na hong damsak khin hi.
			</verse>
			<verse book="19" chapter="34" verse="12">Nopna a neih theihna dingin nuntakna leh khan'sau a deih kua ahi hiam?
			</verse>
			<verse book="19" chapter="34" verse="19">Thuman mi' thuakna a tam mahmah hangin tuate khempeuh panin { Topa } in amah a hon hi.
			</verse>
			<verse book="19" chapter="41" verse="2-3">{ Topa } in amaute hu-in hingsak ding a, leitungah amaute thupha ngah mi kici ding hi. Amau' galte' khutsungah amaute pialo ding hi.3A ci uh a nat ciangin { Topa } in amaute kem ding a, a cinatna khempeuh uh damsakkik ding hi.
			</verse>
			<verse book="19" chapter="91" verse="3-4">Banghang hiam cihleh amah in thangsiahpa' thangzak leh a lauhuai pulnatna panin nang hong honkhia ding hi. 4 Amah in a khate tawh nang hong tuam ding a, ama khate' nuai-ah bukna ding na mu ding hi. Ama thumanna in nang hong dalin hong hu ding hi.
			</verse>
			<verse book="19" chapter="103" verse="3-5">Amah in ka mawhna khempeuh hong maisak a, ka natna khempeuh hong damsak hi. 4 Hankhuk tung ding kimlai hong suaktasak a, itna leh hehpihna tampi hong pia hi. 5 Muvanlai bangin ka tha a hat theihna dingin thupha namkim hong pia hi.
			</verse>
			<verse book="19" chapter="105" verse="37">Tua ciangin amah in ngun leh kham tawh Israel-te paikhiatpih a, amaute a vekpi-in cidamin thahat kim uhhi.
			</verse>
			<verse book="19" chapter="107" verse="19-21">Tua ciangin amaute in a lungkhamna uhah { Topa } ko uh a, amau' cihmawhna panin amah in a honkhia hi. 20 Amah in thu vaikhakin amaute damsak a, siatna ding panin amaute a honkhia hi. 21 Ama itna kip leh mihing tate tungah a lamdang a nasepnate hangin amaute in { Topa } tungah lungdamna ko ta uh hen.
			</verse>
			<verse book="19" chapter="118" verse="17">Kei ka si kei ding a, ka hing ding hi. { Topa' } sepnate ka gengen ding hi.
			</verse>
			<verse book="19" chapter="147" verse="3">Amah in lungsim kitamte damsak a, amau' meimate a tuamsak hi.
			</verse>
			<verse book="20" chapter="3" verse="1-2">Ka ta aw, kong thuhilhte mangngilh kei in la, kong thugente phawk tawntung in. 2 Kong thuhilhte in na khan' hong sausak ding a, hong daupaisak ding hi.
			</verse>
			<verse book="20" chapter="3" verse="7-8">Nangmah a pilin kingaihsun tawm kei in la, { Topa } zahtakin a sia peel in. 8 Tua hi leh nang-a' dingin damna zatui tawh kibang ding a, na meimate hong damsakin na natnate hong daisak ding hi. 
			</verse>
			<verse book="20" chapter="4" verse="20-22">Ka ta aw, ka thugente don in la, ka kammalte ngai in. 21 Na kiang panin paikhiasak kei in la, na lungsimah ciamteh in. 22 Banghang hiam cihleh tua thu a zuite in nuntakna leh cidamna-in a nei uhhi.
			</verse>
			<verse book="20" chapter="10" verse="27">{ Topa } zahtakna in khan' sausak a, migilote khan'sih hi.
			</verse>
			<verse book="20" chapter="11" verse="30">Midikte a khan' sau a, migilote khan'sih hi.
			</verse>
			<verse book="20" chapter="16" verse="24">Kam khum pen khuaizu bang hi a, i kamah khum a, i pumpi-a' dingin zong hoih mahmah hi.
			</verse>
			<verse book="20" chapter="17" verse="22">Maitaina in ci damsak a, maigum tawntungna in guhtui teepkang hi. 
			</verse>
			<verse book="20" chapter="19" verse="23">{ Topa } a zahtakte a khan' sau a, lungkim takin nuamsa-in om uh a, siatna bangmah tuak khalo uhhi.
			</verse>
			<verse book="20" chapter="23" verse="17-18">Mawhnei mite engkha kei in la, { Topa } zahtakna zom paisuak in. 18 Tua bang hi lecin lametna om a, cithei-in na khan' sau ding hi.
			</verse>
			<verse book="23" chapter="41" verse="10">nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi.
			</verse>
			<verse book="23" chapter="53" verse="4-5">"Amah in eite' natna teng thuakin, eite' gimna teng pua khin taktak hi. Ahi zongin eite in amah pen ama mawhna hangin Pasian in a gimsak, gimna a thuak bangin i ngaihsun hi. 5 Ahih hangin eite' khialhna hangin amah kiliamsak a, eite' mawhna hangin amah kisatnim hi. Ama gim thuakna hangin nopna i ngah a, ama liamna hangin damna i ngah hi.
			</verse>
			<verse book="23" chapter="57" verse="19">Nopsakna, nopsakna, a gamla leh a nai mi khempeuh tungah om ta hen. Keimah in amaute ka damsak ding hi, { Topa } in ci hi.
			</verse>
			<verse book="23" chapter="58" verse="8">Tua ciangin ka maipha pen phalvaktung hong bang ding a, note' tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi.
			</verse>
			<verse book="24" chapter="17" verse="14">{ Topa } aw, hong damsak lecin ka natna teng bei ding a, hong honkhia lecin kei ka suakta ding hi. Banghang hiam cihleh nang pen ka hong phatpa na hi hi.
			</verse>
			<verse book="24" chapter="30" verse="17">Banghang hiam cihleh { Topa } in kong cihin-ah, na galte un note, pampaih mi pawl, hong ci-in, ‘Kuama donloh Zion na hi hi,’ hong cih uh hangin note kong cidamsak kik ding a, na liammate uh ka damsak ding hi.
			</verse>
			<verse book="24" chapter="33" verse="6">Ahih hangin tu-in, keimah in hih khuapi ka damsak ding a, cidamin ka omsak ding hi. A mite cidamsakin hauhna leh lungmuan'na a kicing ka lak ding hi.
			</verse>
			<verse book="39" chapter="4" verse="2-3">Ahi zongin ka thu a hong mang note tungah dikna ni hong taang ding a, tua in nizang bangin note tungah cidamna hong tun' ding hi. Bawng khumna panin a kikhah bawngnote bangin suakta-in nuam na sa ding uhhi. 3 Keimah in na kong sep ni ciangin note in migilote nuaisiahin leivui bangin na tuancil ding uhhi.
			</verse>
			<verse book="40" chapter="4" verse="23">Galilee gamsung khempeuhah Zeisu pai kawikawi a, amau' kikhopna innte-ah thu hilhin, vantung ki-ukna hangin lungdamna thute hilh a, natna tuamtuam a nei cina khempeuh a damsak hi.
			</verse>
			<verse book="40" chapter="8" verse="2-3">Tua laitakin miphak khat hong pai-in ama mai-ah hong khukdin' a, "Topa aw, nong damsaknop nak leh nong damsak thei ding hi," a ci hi. 3 Zeisu in zong a khut zanin tua mipa lawng a, "Ka hong damsaknuam hi; dam ta in," a cih khit phetin a phakna a dampah hi.
			</verse>
			<verse book="40" chapter="8" verse="8">Ahi zongin galkapbupa in, "Topa aw, keima inn-ah nangpipi nong pai dingin kilawmlo ka hih manin a damna dingin thu pia lel lecin zong ka nasempa dam ding hi.
			</verse>
			<verse book="40" chapter="8" verse="10">Zeisu in hih bupa thugen a zak ciangin lamdangsa a, amah a zui mihonte kiangah, "A mantaka kong genin-ah Israel mite lak nangawnah hih bang upna a nei ka mu nai kei hi.
			</verse>
			<verse book="40" chapter="8" verse="16-17">A nitak ciangin mite in Zeisu kiangah dawivei mi tampi tak hong paipih uhhi. Zeisu in kam khat pauna bek tawh dawite hawlkhia-in cina khempeuh a damsak hi. 17 Kamsang Isaiah in, "Amah in eite' natna teng thuakin, eite' gimna teng puakhia hi," ci-in a genna thu a tun'na dingin hih bang a piang a hihi.
			</verse>
			<verse book="40" chapter="9" verse="2">Mi pawlkhat in khutlekhezaw mi khat, a lupna pheek tawh hong pua-in Zeisu kiang a hong tun'pih uhhi. Zeisu in amaute' upna a muh ciangin a cina mipa kiangah, "Ka ta aw, na lungsim kinuamsak in; na mawhna hong kimaisak khinta hi," a ci hi.
			</verse>
			<verse book="40" chapter="9" verse="12">Zeisu in hih thu a zak ciangin, "Cidamte in siavuan kisamlo uh a, cina mite bek in kisam uhhi.
			</verse>
			<verse book="40" chapter="9" verse="22">Zeisu zong hong kihei a, tua numei a muh ciangin, "Ka tanu aw, na lung kinuamsak in. Na upna in nang hong damsak khinta hi," a cih khit phetin tua numei a dampah hi.
			</verse>
			<verse book="40" chapter="9" verse="35">Tua bangin khuapite leh khuaneute-ah Zeisu pai kawikawi a, a kikhopna uh innte-ah thu hilhin, Pasian' ukna hangin a lungdamhuai thute gen a, natna nam khempeuh a damsak hi.
			</verse>
			<verse book="40" chapter="10" verse="1">Zeisu in a nungzui sawmlenihte sam a, dawite a hawlkhiat theihna ding uh leh natna nam khempeuh a damsak theihna dingun amaute tungah vangliatna a pia hi. 
			</verse>
			<verse book="40" chapter="10" verse="8">Cinate damsakin, misite hingsakin, miphakte damsakin, dawite va hawlkhia un. Man piak kulloin hih vangliatna na ngah uh bangin hih vangliatna na zatna uhah zong man va ngen kei un. 
			</verse>
			<verse book="40" chapter="12" verse="13">a mipa kiangah, "Na khut zan in," a ci hi. A mipa in zong a khut zanpah a, midangte mah bangin hoihtakin a damkik hi.
			</verse>
			<verse book="40" chapter="14" verse="14">Tui gei-ah Zeisu a tun' ciangin mihon tampi a na om a mu hi. Amaute hehpihhuai sa a, a cinate a damsak hi.
			</verse>
			<verse book="40" chapter="14" verse="36">Ama puanmongteep beek a lawn'khak theihna dingun Zeisu kiangah ngen uh a, a puanmongteep a lawng mi khempeuh in damna a ngah uhhi.
			</verse>
			<verse book="40" chapter="19" verse="2">Mihon tampi in amah zui uh a, tua munah cinate a damsak hi.
			</verse>
			<verse book="40" chapter="20" verse="34">Zeisu in amaute hehpihhuai sa ahih manin a mit uh lawn'sak a, thakhat thu-in a mit un khua a mukik pah hi. Tua ciangin amaute gel in zong Zeisu nung a zuipah uhhi.
			</verse>
			<verse book="41" chapter="1" verse="40-42">Miphak khat Zeisu kiangah hong pai-in khukdin' a, "Topa aw, hong damsak nuam peuh lecin nong damsak thei ding hi," ci-in a thum hi. 41 Zeisu in hehpihhuaisa ahih manin a khut zanin lawng a, "Nang kong damsak nuam hi," a ci hi. 42  Thakhat thu-in a phaknatna bei-in a damsiang hi. 
			</verse>
			<verse book="41" chapter="2" verse="5">Zeisu in hih mite' up mahmahna thu a muh ciangin khutlekhezaw mipa kiangah, "Ka ta aw, na mawhnate hong kimaisak hi," a ci hi.
			</verse>
			<verse book="41" chapter="3" verse="5">Zeisu in hehmai tawh a kiim a pam en kawikawi a, ahi zongin a khialhna uh leh a thuphawk theihlohna uh hangin mite khasiathuai a sa zel hi. Tua ciangin a mipa kiangah, "Na khut zan in," a ci hi. Amah in zong a khut zan a, damin a ngeina bangkik hi.
			</verse>
			<verse book="41" chapter="5" verse="34">Zeisu in zong tuanu kiangah, "Ka tanu aw, na upna in nang hong damsakzo hi. Cidamsuak in la, lungnuam takin va ciah in," a ci hi.
			</verse>
			<verse book="41" chapter="6" verse="5">Tua hi a, cina tawmkhatte tungah khut nga-in a damsak cih simloh, tua lai-ah na lamdang lian bawl theilo hi.
			</verse>
			<verse book="41" chapter="10" verse="52">Tua ciangin Zeisu in, "Na ciah thei ta ding hi; na upna in nang hong damsakzo hi," a cihkhit phetin amah in khua mukik theipah a, tua a paina lampi-ah Zeisu' nung a zui hi.
			</verse>
			<verse book="41" chapter="16" verse="17-18">A um mite tungah hih vangliatna limte kipia ding hi: Keima hangin dawi hawlkhia thei ding uh a, pau dangte pau thei ding uhhi. 18 Gul a lawn' hangun bangmah cilo ding uh a, gu tui a dawn hangun zong bangmah cilo ding uhhi. Cinate tungah a khut uh nga ding uh a, cinate dam ding uhhi," a ci hi.
			</verse>
			<verse book="42" chapter="1" verse="18-20">Tua ciangin Zechariah in vantung mi kiangah, "Hih na thugen a manna bangci theih ding ka hi hiam? Kei ka teekta a, ka zi zong lah a teek mahmah ahi hi," a cih ciangin. 19 vantung mi in dawng a, "Kei pen Pasian' na a sem Gabriel ka hihi. Nang kiangah thu hong genin, hih lungdamna thu a ko dingin a hong sawl ka hihi. 20 Ahi zongin, a hong tungding ka thugen a hun lai-in umlo na hih manin nangma tunga kong thugen a tun' matengin pau theiloin na om ding hi," a ci hi.
			</verse>
			<verse book="42" chapter="5" verse="17">Khatvei, Zeisu in thu hilhin a om laitakin Galilee gam, Judea gam, leh Jerusalem khua panin a hong pai Pharisee mi pawlkhat leh Thukham hilh siate pawlkhat hong om hi. Cina damsak theihna ding Topa' vangliatna, Zeisu tungah kipia hi.
			</verse>
			<verse book="42" chapter="5" verse="24">Mihing Tapa in mawhna maisak theihna ding leitungah vangliatna nei hi, ci-in na theihna dingun kong lak ding hi," a ci hi. Tua ahih ciangin khutlekhezaw mipa kiangah, "Tho in la na lupna pheek pua-in na inn-ah ciah in," a ci hi. 25 Thakhat thu-in amaute khempeuh' muhin a mipa zong tho-in a lupna pheek la a, Pasian phatkawmin a inn-ah a ciah hi.
			</verse>
			<verse book="42" chapter="6" verse="10">Amaute khempeuh a et kawikawi khit ciangin a mipa kiangah, "Na khut zan in," a ci hi. Amah in zong a khut zan a, a ngeina bangin a khut hong damkik hi.
			</verse>
			<verse book="42" chapter="7" verse="9">Zeisu in hih thu a zak ciangin lamdangsa mahmah a, amah a zui mihonte lamah kihei-in, "Israel mite lak nangawnah hih bang upna ka mu nai kei hi," a ci hi.
			</verse>
			<verse book="42" chapter="7" verse="21">Tua hun laitak mahmahin natna a tuamtuamte tampi damsakin, dawivei mite sung panin dawite hawlkhia a, mittaw mi tampi khua a musak hi.
			</verse>
			<verse book="42" chapter="8" verse="43-55">Tua laitakin kum sawmlenih tawntung siluang natna vei-in, a neih khempeuh siavuante cialna-in a zat hangin kuamah in a damsak zawhloh numei khat, 44 mihonte lak Zeisu nungah hong pai-in Zeisu' puanmongteep lawngsim a, thakhatin a siluang a kangpah hi. 45 Tua ciangin Zeisu in, "Kua in hong lawng na hi uhhiam?" a ci hi. Kuamah in, "Hong lawng ing," a cihloh ciangin Peter in, "Topa aw, mi khempeuh in nang hong umcihin hong nehcip uhhi," a ci hi. 46 Ahi zongin Zeisu in, "Ka sung panin vangliatna a paikhiat lamtak phawk ka hih manin mi khat in hong lawng hi," a ci hi.    47 Numei in amah a kiphawkna thu a theih ciangin a lingsa-in hong pai-in Zeisu mai-ah hong bok a, Zeisu a lawn'na thu leh amah a dampahna thuteng, tua lai-a om mi khempeuh' zakin Zeisu kiangah a pulak hi. 48 Tua ciangin Zeisu in numei kiangah, "Ka tanu aw, na upna in nang hong damsakzo hi; lungnuam takin na ciah in," a ci hi. 49 Tua bangin thu a gen laitakin kikhopna inn ukpa' inn panin kamtai khat hong tung a, "Na tanu si khinzo ta hi. Siapa gimsak nawn kei in," a hong ci hi. 50 Ahi zongin Zeisu in hih thu a zak ciangin, kikhopna inn ukpa kiangah, "Lunghimawh kei in; upna nei peuh lecin na tanu a hingkik ding hi," a ci hi. 51 Tua inn-ah Zeisu a tun' ciangin Peter, Johan, leh James leh numeino' nu leh pa simloh kuamah dang, innsungah zuisak lo hi. 52 Tua lai-a om mi khempeuh, tua numeino' sihna hangin kapin, thumin na om uhhi. Ahi zongin Zeisu in, "Kap nawn kei un, amah a si hilo hi; a ihmu bek ahi hi," a ci hi. 53 Amah a sihkhitna thei uh ahih manin Zeisu a nuihsan lel uhhi. 54 Ahi zongin Zeisu in numeino a khutin lenin, "Numeino aw, tho in," a ci hi. 55 Numeino zong hingkik a, thakhatin a thopah hi. Tua ciangin numeino' nekding an pia un, ci-in Zeisu in a sawl hi. 
			</verse>
			<verse book="42" chapter="9" verse="1">Tua ciangin Zeisu in nungzui sawmlenihte sam a, dawite a hawlkhiat theihna ding uh leh cinate a damsak theihna dingun vangliatna leh aana a pia hi.
			</verse>
			<verse book="42" chapter="9" verse="11">Mihonte in hih thu a theih uh ciangin Zeisu nungdelh uh a, Zeisu in zong amaute na nolhloin, amaute tungah Pasian' Ukna thu na hilh a, natna a neite zong a damsak hi.
			</verse>
			<verse book="42" chapter="18" verse="42-43">Tua ciangin Zeisu in, "Na upna in nang hong damsak khinta hi," a ci hi. 43 Amah in zong thakhatin khua muthei pah a, Zeisu zui-in Pasian tungah a lungdamna a ko hi. Mihonpite in zong a muh ciangin a vekpi-un Pasian a phat uhhi.
			</verse>
			<verse book="43" chapter="4" verse="48-51">Zeisu in ama kiangah, "Note in lim leh na lamdang lian ka bawl na muh kei uh leh Topa ka hihna thu na hong um kei ding uhhi," a cih ciangin 49 ulianpa in, "Sia aw, ka ta a sih ma-in hong pai ta peuh in," ci-in a thum hi.50 Tua ciangin Zeisu in, "Va ciah in. Na tapa nungta ding hi," a ci hi. Tua ulianpa in Zeisu' thugen um ahih manin a ciah hi.51 Lampi-ah a nasemte in na dawntuah uh a, "Na tapa nungta ding hi," ci-in na ko uhhi.
			</verse>
			<verse book="43" chapter="5" verse="8-9">Tua ciangin Zeisu in, "Tho in la, na lupna pheek pua-in pai in," a cih ciangin, 9 tua cinapa thakhatin dampah a, a lupna pheek la-in a paipah hi. Tua ni pen Sabbath ni hi citciat ahih manin,
			</verse>
			<verse book="43" chapter="5" verse="16-18">Tua ahih manin Zeisu in Sabbath ni-in cina a damsakna hangin amaute in Zeisu bawlsiat ding a kipan uhhi. 17 Ahi zongin Zeisu in amaute kiangah, "Ka Pa in tuni dongin na sem tawntung ahih manin kei zong ka sep ding mah ahi hi," a ci hi. 18 Hih bangin ama kampauna hangin amaute in Zeisu thatnuam semsem uhhi. Amah in Sabbath thukham a palsat bek hiloin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uhhi.
			</verse>
			<verse book="43" chapter="9" verse="6-7">Tua khit ciangin leilakah a cil sia-in buannawi bawl a, a mipa' mitah tua buannawi a nuhkawmin, 7 "Siloam Bual-ah na mai va phiat in," ci-in a sawl hi. (Siloam a cih ciangin, Sawl, a cihna a hi hi.) Tua ahih manin mittawpa zong va pai-in a mai va phiat a, khua mutheisa-in hong paikik hi.
			</verse>
			<verse book="44" chapter="10" verse="38">Nazareth khuami Zeisu tungah Pasian in Khasiangtho leh vangliatna pia a, Pasian in a ompihna hangin tua Zeisu in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uhhi. 
			</verse>
			<verse book="45" chapter="8" verse="11">Sihna panin Zeisu a thokiksak Pasian' Khasiangtho note sungah hong om leh sihna panin Christ a hingkik sakpa mah in note sungah a om ama Khasiangtho mah tawh a sithei pumpi a hong nungtasak ding hi.
			</verse>
			<verse book="46" chapter="12" verse="7-11">Mi khempeuh-a' dingin phattuamna a omtheihna dingin Khasiangtho' hong ompihna a nam tuamtuamin hong kilang hi. 8 Khasiangtho in mi khat tungah thuthuk pilna hong guan' a, tua Khasiangtho mah in adang khat tungah thugen siamna hong guan' hi. 9 Adang khat tungah upna hong guan' a, adang khat tungah cina damsak theihna hong guan' hi. 10 Adang khat tungah na lamdang bawl theihna, adang khat tungah Pasian' thu hilh ding siamna, adang khat tungah Khasiangtho piak siamna ahi leh a hilo khentheihna ding siamna, adang khat tungah pau lamdang pau theihna, adang khat tungah tua pau lamdang tuamtuam paunate a khiatna gentheihna hong pia hi. 11 Hih siamna a tuamtuamte a hong pia pen Khasiangtho a kibang khat bek mah hi a, mi a tuamtuamte tungah ama hoihsak bangin a hong piak a hihi.
			</verse>
			<verse book="46" chapter="12" verse="27-31">Tu-in note khempeuh pen Christ pumpi na hi uh a, na vekpi-un a pumpi na khat ciat na hi uhhi. 28 Tua ahih manin Pasian in pawlpi sungah mi khempeuh ama pan'mun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin na lamdang bawltheite, cina damsak theite, midang a huhtheite, thu vaihawm a siamte, leh pau lamdang a pau theite ahi uhhi. 29 A vekpi-un sawltak hilo a, a vekpi-un kamsang zong hilo uhhi. A vekpi-un laihilh, thuhilh hilo uh a, a vekpi-un na lamdang zong bawllo uhhi. 30 A vekpi-un cina damsakna ding siamna neilo uh a, a vekpi-un pau lamdang pau theilo uh a, a vekpi-un tua pau lamdangte a khiatna gen theilo uhhi. 31 Tua ahih manin Pasian' hong piak siamna a hoihpente deih belin na nei ta un. Tu-in a hoihpen thu khat ka hong gen ding hi.
			</verse>
			<verse book="58" chapter="7" verse="25">Tua hi a, mite-a' dingin a thumsak thei dingin amah nungta tawntung ahih manin ama tung tawnin Pasian kiang a zuante khempeuh, tu-a kipanin a tawntungin a honkhia thei a hihi. 
			</verse>
			<verse book="58" chapter="12" verse="12-13">Tua ahih ciangin a zaw nuangnuang na khutte uh leh a no dakdak na khukte uh khauhsak un. 13 Bai luangluangin a paite, na guh na taang uh a kipelhlohna dingin lampi tang zui-in na pai un.
			</verse>
			<verse book="59" chapter="5" verse="14-16">A cina na om uh leh pawlpi upate sam un. Amaute in thu hong ngetsakin Topa min tawh sathau hong zut ding uhhi. 15 Upna tawh thu a kinget ciangin Topa in cinate noptuamsakin, damsak ding a, mawhna nei ahih leh zong a mawhna maisak ding hi. 16 Tua ahih manin na ci uh a damna dingin khatlekhat tungah na mawhna uh kipulakin thu na kingetsak ta un. Mihoihte' thungetna in vang nei a, na lianpi semzo hi. 
			</verse>
			<verse book="60" chapter="2" verse="24">Eite, mawhna lamah misi bangin, thuman lamah nungta-in i gamtat theihna dingin Christ mahmah in eite' mawhna ama pumpi mahmah tawh singlamteh tungah a pua hi. Ama liamna hangin note in damna na ngah uhhi.
			</verse>
			<verse book="64" chapter="1" verse="2">Ka lawm it Gaias aw, nang na ci damin na vai khempeuh zong na ma pai ding hi, ci-in ka lamen hi. Kha thu tawh kisai lamsangah zong bangmah lungkhamna omlo ding hi, ci-in ka thei hi.
			</verse>
			<verse book="66" chapter="21" verse="4">Amaute' mit panin khitui khempeuh nulsak ding hi. Thu luisate maimang khinta ahih manin sihna, dahna, leh na sa-a kahna cihte om nawnlo ding hi," a ci hi.

			</verse>
		</category>
		<category id="11">
			<verse book="1" chapter="9" verse="1">Pasian in Noah leh a tapate thupha pia a, amaute tungah, "Pung unla, tampi pha-in, leitung dim un.
			</verse>
			<verse book="1" chapter="19" verse="4-7">Ahih hangin amaute' lup ma-in Sodom khua mite, a moi a hamin mi khempeuh in a inn umcih uhhi. 5 Amaute in Lot sam uh a, "Tu nitaka nang kiangah hong tung mite koi-ah om ahi hiam? Amau' taw ka luk theihna dingun ko kiangah amaute hong paikhiatpih in," a ci uhhi. 6 Lot, kongkhak pua-ah mite kiangah pai-in kong lehkhak a, 7 "Ka sanggamte aw, tua banga na gitloh gamtat lohna ding uh kong thum hi. 
			</verse>
			<verse book="2" chapter="22" verse="19">Ganhing tawh a mawh peuhmah kithat ding hi. 
			</verse>
			<verse book="3" chapter="18" verse="22-23">Numei khat tawh lupkhop bangin pasal khat tawh na lumkhawm kei ding hi; tua pen a kihhuai a hihi. 23 Ganhing khatpeuh tawh mawhin tua tawh na kininsak kei ding a, numei khatpeuh in zong ganhing khatpeuh tawh a mawh dingin kipialo ding hi; tua pen ngeina hilo hi.
			</verse>
			<verse book="3" chapter="20" verse="13-16">Pasal khat in numei khat tawh lupkhop bangin pasal dang khat tawh a lupkhop leh, amaute gel kihhuaina a gamta khin uh ahih manin amaute kithat ding a, amau' sihna amau mah ngawh ding a hihi. 14 Pasal khat in zi nei-in, a zi' nu tawh zong a lakthuah leh, tua pen a kilawmlo a hihi. Note lakah tua bang kilawmlohna a omlohna dingin tuapa leh a nutate, mei tawh kihallum ding hi. 15 Pasal khatpeuh ganhing khat tawh a mawh leh amah leh a ganhing kithat ding hi. 16 Numei khat in ganhing khat naihin tua tawh a mawh leh, note in a numei leh a ganhing na that ding uhhi; amau' sihna amau mah ngawh ding a hihi.
			</verse>
			<verse book="5" chapter="22" verse="5">"Numei in pasal puan khat peuhpeuh silhlo ding a, pasal in zong numei puan silhlo ding hi. Banghang hiam cihleh hih bangin a gamta peuhmah { Topa } na Pasian uh tungah a kihhuai a hihi.
			</verse>
			<verse book="7" chapter="19" verse="22">Amaute in a lung uh nuamsakin a om laitakun, tua khuapi mi, mi ginalote in tua inn kimkotah pangin a kongkhak tumgawp uhhi. Amaute in inn nei puteekpa kiangah, "Ama taw ka luk theihna dingun na inn-ah a hong tung mipa hong paikhiatpih in," a ci uhhi.
			</verse>
			<verse book="26" chapter="16" verse="17">Nang kong piaksa kham leh ngun kibawl kizepnate, pasal limin na bawl a, tuate tawh paktatna na gamta hi. 
			</verse>
			<verse book="45" chapter="1" verse="26-28">Tua ahih manin amau utna bangin a zumhuaipi-in a gamtat theihna dingun Pasian in a khahkhong hi. A numeite un pasal tawh lupkhop ngeina zangloin a numeipihte mah uh lunggulhin lumkhawm uh a, 27 a pasalte uh zong numei tawh lumkhawm loin pasalte mah lunggulhin lumkhawm uh a, a zumhuaipi-in a gamta uhhi. Tua ahih manin amaute' gamtatsiatna tawh kituakin Pasian in gim a pia hi. 28 Mite in a man ahi Pasian' thu ngaihsutin nei nuamlo uh ahih manin amaute' ngaihsut hoihlo bangin a gamtat theihna dingun Pasian in a khahkhia hi. Tua ahih manin a gamtat dingun a kilawm lopipi-in a gamta uhhi.
			</verse>
			<verse book="46" chapter="6" verse="9-10">Migilote, Pasian' Ukna sungah a lut hetlohna ding thu na thei uhhi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal leh pasal a khialte, 10 a gutate, a huaihamte, zukhamte, mi gensiate, ahih kei leh mi' na a sutte khat beek, Pasian' Ukna sungah lutthei hetlo ding hi.
			</verse>
			<verse book="46" chapter="7" verse="2-9">Ahi zongin numei tawh paktatna tamlua ahih manin pasal in ama zi tuam nei hen la, numei in ama pasal tuam nei leh hoih hi. 
			</verse>
			<verse book="49" chapter="4" verse="19">Amaute in maizumna mel thei nawnlo uh a, siatna sung tungin, a ututun a kilawm lopipi-in gamta uhhi.
			</verse>
			<verse book="54" chapter="1" verse="10">nulepa mawhna a gamtate, palepa mawhna a bawlte, mi a gute, zuauthu a gente, mite' siatna ding thu a gente, leh thuman tawh a kilehbulhin a gamta mite-a' dingin thukham a kibawl a hihi.
			</verse>
			<verse book="65" chapter="1" verse="7-8">Sodom khua leh Gomorrah khua leh a kiima om khuapi mite zong tua vantung mite mah bangin gamta uh a, numei tawh mawhnopna bek thamloin pasal leh pasal kilunggulhna ciangdong nei uh ahih manin midangte' etteh dingin tawntung meikuang a thuak uhhi. 8 Tua mite mah bangin hih mite zong thumu-in kinei-in amau pumpi thanghuaisak uh a, Pasian' thu nialin tunglama om minthan'na a neite a simmawhbawl uhhi. 

			</verse>
		</category>
		<category id="12">
			<verse book="14" chapter="20" verse="17">Note in hih kidona-ah na do ding uh kisamlo hi. Judah gam mite leh Jerusalem khuamite aw, na pan'mun uh la-in taangloin ding unla, note' tangin { Topa' } gualzawhna mu un,’ ci hi. Kihta kei unla, lungkia kei un. Zingciangin amaute a do-in pai un. { Topa } in note hong ompih ding hi," a ci hi.
			</verse>
			<verse book="19" chapter="7" verse="1">{ Topa } ka Pasian aw, nangmah ka hong bel hi. Kei hong delhte' kiang panin hong dal in la hong hon in.
			</verse>
			<verse book="19" chapter="9" verse="14">nangmah a hong kiphatnate phawk kikkik in la, na hong hotkhiatna hangin Jerusalem khuasungah ka nuamna ka gengen ding hi.
			</verse>
			<verse book="19" chapter="13" verse="5">Ahih hangin na itna kip ka muang a, nong hotkhiatna hangin ka lungdam ding hi.
			</verse>
			<verse book="19" chapter="18" verse="2">{ Topa } pen keima suangpi, ka munkip muan'huai, kei a hong honkhiapa, ka Pasian, ka suangpi, ka belhpa, ka lum, ka kihotkhiatna ki, ka munkip a hihi.
			</verse>
			<verse book="19" chapter="18" verse="17">Ka gal hatpa kiang pan leh hong mudahte kiang panin kei hong honkhia hi; banghang hiam cihleh kei-a' dingin amaute hatlua uhhi. 
			</verse>
			<verse book="19" chapter="18" verse="46">{ Topa } hing hi. Keima suangpi in thupha ngah hen la, ka kihotkhiatna Pasian,
			</verse>
			<verse book="19" chapter="28" verse="8-9">{ Topa, } ama mite' hatna hi a, amah pen a sathau nilhpa' bukna leh a honkhiapa a hihi. 9 Na mite hon in la, na luahte thupha pia in. Amau a cingpa hi in la, a tawntungin amaute huh in.
			</verse>
			<verse book="19" chapter="32" verse="7">Nang pen kei-a' dingin ka bukna mun na hi a, haksatna pan kei hong kemin hotkhiatna kicing nong pia hi. 
			</verse>
			<verse book="19" chapter="34" verse="4">Keimah in { Topa } ka zong a, amah in kei hong dawngin, ka launa khempeuh panin kei hong honkhia hi.
			</verse>
			<verse book="19" chapter="34" verse="17-19">Huhna a ngen dingin thumante a kiko ciangin { Topa } in za a, a haksatna khempeuh panun amaute a honkhia hi. 18 Lungsim kitamzante kiangah { Topa } hong om a, lungsim zangawpte a hon hi. 19 Thuman mi' thuakna a tam mahmah hangin tuate khempeuh panin { Topa } in amah a hon hi. 
			</verse>
			<verse book="19" chapter="35" verse="9">Tua ciangin { Topa } tungah ka lungdam mahmah ding a, ama hotkhiatna-ah nuamin ka diang ding hi.
			</verse>
			<verse book="19" chapter="40" verse="10">Nangma hotkhiatna thu ka im kei a, na thumanna leh na hotkhiatna ka gen khin hi. Na itna kip leh na thumanna mihonpi tungah ka im kei hi. 
			</verse>
			<verse book="19" chapter="40" verse="13">{ Topa } aw, keimah hong honkhia nuam in. { Topa } aw, hong huh meng in.
			</verse>
			<verse book="19" chapter="40" verse="17">Kei ahih leh zawngin ka cimawh a, ahih hangin { Topa } in kei hong mangngilhlo hi. Nang pen kei hong huhpa leh hong honkhiapa na hi hi. Zekai kei in, ka Pasian aw.  
			</verse>
			<verse book="19" chapter="50" verse="15">Haksat hun ciangin keima tungah hong ko un. Note kong honkhia ding a, note in keima min nong thangsak ding uhhi," a ci hi.
			</verse>
			<verse book="19" chapter="51" verse="14">Kei a hong hon Pasian aw, sihna ding panin kei hong honkhia in. Nong hotkhiatna thu lungdam takin ka sa ding hi.
			</verse>
			<verse book="19" chapter="56" verse="13">Banghang hiam cihleh sihna panin nong honkhia khin hi. Pasian' mai, nuntakna khuavak sungah ka pai theihna dingin ka khe a taalna ding panin na hong honkhia hi.
			</verse>
			<verse book="19" chapter="68" verse="20">Eite' Pasian pen hong honkhia Pasian hi a, sihna pan a hong suaktasak Topa { Pasian } a hihi. 
			</verse>
			<verse book="19" chapter="69" verse="29">Ahih hangin keimah in gimna thuakin na ka sa hi. Pasian aw, kei hong kaito-in hong honkhia ta in.
			</verse>
			<verse book="19" chapter="70" verse="4">Nang hong zongte khempeuh lungdam mahmahin na min hangin kipak ta hen. Na hotkhiat ding a utte in, "Pasian lian hi," cici ta hen.
			</verse>
			<verse book="19" chapter="71" verse="2-4">Na thumanna tawh kei hong huh in la, hong honkhia in. Keima lamah na bil hong ngat in la, hong hon in. 3 Hong hon dingin ka belh suangpi, ka kulh muan'huai, hong hi ta in; banghang hiam cihleh keimah hong honpa leh ka belhpa na hi hi. 4 Ka Pasian aw, migilote' khutsung pan leh thumanlo mite leh migilote' matna panin keimah hong hon in.
			</verse>
			<verse book="19" chapter="74" verse="12">Ahi zongin Pasian pen tanglai peka kipanin kumpi hi tawntung a, hih leitungah a hong honkhia zelzel ngei ka Kumpi a hihi.
			</verse>
			<verse book="19" chapter="78" verse="22">Banghang hiam cihleh amaute in Pasian umlo uh a, a honkhiazo dingin muanglo uhhi.
			</verse>
			<verse book="19" chapter="82" verse="4">A ginalo mite leh a cimawh mite hon unla, migilote' khutsung panin amaute honkhia un," a ci hi.
			</verse>
			<verse book="19" chapter="85" verse="7-9">{ Topa } aw, kote tungah na itna kip hong lak in la, hong huhin hong hon in. 8 { Topa } Pasian' thugen ding hong zasak dih un. Bang hang hiam cih leh ama lamah lungsim takpi tawh a kihei ama mi siangtho, ama mite' tungah kilemna thu a gen ding hi.9 I gam sungah minthan'na a om theihna dingin amah a zahtakte-a' dingin ama hong hotkhiatna hong om takpi hi.
			</verse>
			<verse book="19" chapter="91" verse="2-3">{ Topa' } tungah, "Ka bukna leh ka munkip muan'huai, ka muan' ka Pasian na hi hi," ci ding uhhi. 3 Banghang hiam cihleh amah in thangsiahpa' thangzak leh a lauhuai pulnatna panin nang hong honkhia ding hi.
			</verse>
			<verse book="19" chapter="91" verse="15-16">Amah in hong sap ciangin amah ka dawng ding hi. Haksatna sungah amah ka ompih ding a, amah honkhia-in ka pahtawi ding hi. 16 Nuntak sau tawh amah ka lungkimsak ding a, amah ka honkhia ding hi.
			</verse>
			<verse book="19" chapter="96" verse="2">{ Topa } tungah la sa unla, ama min phat un. Ni khat khit ni khat ama hong hotkhiatna thu gen tawntung un.
			</verse>
			<verse book="19" chapter="106" verse="4">{ Topa } aw, nangma teel mite' daupaina ka muh theihna ding, nangma minamte' kipakna sungah ka lungkim theihna ding, nangma luahte tawh ka minthan' khawm theihna dingin na mite tungah maipha na lah ciangin kei hong phawk in la, amaute na hotkhiat ciangin kei zong hong huh in.
			</verse>
			<verse book="19" chapter="107" verse="6">Tua ciangin amaute in a lungkhamna uhah { Topa } ko uh a, amau' cihmawhna panin amah in a honkhia hi.
			</verse>
			<verse book="19" chapter="107" verse="20">Amah in thu vaikhakin amaute damsak a, siatna ding panin amaute a honkhia hi. 
			</verse>
			<verse book="19" chapter="111" verse="9">Amah in ama mite honkhia a, a tawntunga kimang dingin thupiakna a bawl khin hi. Ama min siangtho-in vanglian mahmah hi.
			</verse>
			<verse book="19" chapter="116" verse="13">{ Topa } in kei hong hotkhiat ka lungdamna hangin, ama kiangah tuiphih biakna ka paipih ding hi.
			</verse>
			<verse book="19" chapter="130" verse="8">Mawhna a om khempeuh panin amah in Israel-te a honkhia ding hi.
			</verse>
			<verse book="19" chapter="143" verse="9">{ Topa } aw, ka langte' kiang panin kei hong honkhia in. Nangmah a bel dingin ka hong tai hi.
			</verse>
			<verse book="19" chapter="144" verse="1-2">Ka khutte galdona ding ka khutmete galkapna dingin a hilh, keimah a hong hu, { Topa } in thupha ngah ta hen. 2 Amah pen ka suangpi leh ka munkip muan'huai, ka kulhpi leh hong honkhiapa, ka lum leh ka belhpa, ka nuai-ah mite a zopa a hihi. 
			</verse>
			<verse book="23" chapter="41" verse="14">Lungno bang ahi lel Jacob, no Israel mite aw, lau kei un! Note kong huh ding hi, { Topa } in ci hi. Note hong honpa pen Israel-te' Siangtho Pa a hihi.
			</verse>
			<verse book="23" chapter="43" verse="25">Na thupalsatnate hong paihkhiatsakpa pen keimah ka hi a, kei ka hih manin na khialhnate ka ciamteh kei ding hi.
			</verse>
			<verse book="23" chapter="44" verse="22">Na thupalsatnate meiipi bangin na khialhnate meiilum bangin ka phiatkhia khinzo hi. Hong honkhia khin ka hih manin kei kiangah hong ciahkik in.
			</verse>
			<verse book="23" chapter="52" verse="2">A kimancip Jerusalem mite aw, leivui panin kisingkhia unla dingto un. A kiman Zion mite aw, na ngawng panun hong kihenna khaute sutkhia un.
			</verse>
			<verse book="23" chapter="55" verse="7">Migilo in ama gitlohna nusia hen la, thumanlo mi in ama ngaihsutna nusia hen. Amah in a hehpih theihna dingin { Topa } eite' Pasian' kiangah amah paisak un. Banghang hiam cihleh a mawhna maisiangsak ding hi.
			</verse>
			<verse book="23" chapter="57" verse="18-19">"Amau' mawh gamtatnate a vekin ka mu khin a, ahih hangin amaute ka damsak ding hi. Amaute makaihin ka hehnem ding a, a dah a kapte hehnemin ka lungdamsak ding hi. 19 Nopsakna, nopsakna, a gamla leh a nai mi khempeuh tungah om ta hen. Keimah in amaute ka damsak ding hi, { Topa } in ci hi.
			</verse>
			<verse book="23" chapter="61" verse="1-3">Gimna a thuak mite tungah thuhoih a puak dingin { Topa } in kei hong teelin hong sawl ahih manin keima sungah Topa { Pasian}' kha hong om hi. Lungsim kitamzante a damsak ding, salin a kimante tungah suahtakna thu a gen ding, a kikhum mite-a' dingin thong kong a hong ding,        2 { Topa } in a mite honkhia-in, a galte a guallelhsak ding hun a tun'na thu a gen ding, a thum mi khempeuh a hehnem ding, 3 amaute pen a thuman mite kici-in, amah a kiminthan'sak theihna dingin { Topa } in a mite kem hi, a kicih theihna dingin Zion-ah a om a dah mite a lungdamna ding, a lungkham mite in phatna la a saktheihna ding, a lunggim mite in Pasian a phattheihna dingin amah in kei hong sawlzo hi.
			</verse>
			<verse book="29" chapter="2" verse="32">Ahi zongin { Topa' } tungah huhna a ngen khempeuh in hotkhiatna a ngah ding uhhi. { Topa' } gensa bangmahin Zion Mual leh Jerusalem khuasungah a suakta mi om ding uhhi. { Topa } in a teel mite, suakta ding uhhi.
			</verse>
			<verse book="38" chapter="3" verse="4">Vantung mi in ama sawltak van midangte kiangah, "Hih mipa' silh a puan ninte suahkhiatsak un," ci-in thu a pia hi. Tua ciangin vantung mi in Joshua kiangah, "Na mawhna teng kong paihkhiatsak khin a, tu-in na silh dingin puan thak ka hong pia ding hi," a ci hi.
			</verse>
			<verse book="38" chapter="9" verse="11">Sisan tawh a kikipsak, note tawh ka thuciamna hangin na salsuahna uh keugaw gam panin note ka hong suaktasak ding hi.
			</verse>
			<verse book="40" chapter="1" verse="21">Amah in tapa khat hong nei ding a, tua tapa in ama mite a mawhna uh panin honkhia ding ahih manin ama min dingin Zeisu na phuak ding hi," ci-in thu a gen hi.
			</verse>
			<verse book="40" chapter="8" verse="16">A nitak ciangin mite in Zeisu kiangah dawivei mi tampi tak hong paipih uhhi. Zeisu in kam khat pauna bek tawh dawite hawlkhia-in cina khempeuh a damsak hi. 
			</verse>
			<verse book="40" chapter="10" verse="1">Zeisu in a nungzui sawmlenihte sam a, dawite a hawlkhiat theihna ding uh leh natna nam khempeuh a damsak theihna dingun amaute tungah vangliatna a pia hi.
			</verse>
			<verse book="40" chapter="10" verse="8">Cinate damsakin, misite hingsakin, miphakte damsakin, dawite va hawlkhia un. Man piak kulloin hih vangliatna na ngah uh bangin hih vangliatna na zatna uhah zong man va ngen kei un. 
			</verse>
			<verse book="40" chapter="12" verse="24">Ahi zongin Pharisee mite in hih thu a zak uh ciangin, "Dawimangpa Beelzebul min tawh dawi a hawlkhia hi lel hi," a ci uhhi.
			</verse>
			<verse book="40" chapter="12" verse="28">Note' ngaihsut bang hiloin, Pasian' Kha in dawi hawlkhiatna ding vangliatna kei tungah hong pia ahih manin note lakah Pasian' ukna hun hong kipan khin ahihna hong kilang hi.
			</verse>
			<verse book="40" chapter="17" verse="18-20">Zeisu in tua naupang' sung panin dawi a paikhiatna dingin thu pia a, a naupang thakhatin a dampah hi. 19 Tua ciangin amau guak a om laitakun nungzuite in Zeisu kiangah, "Banghangin kote in tua dawi hawlkhia theilo ka hi uhhiam?" ci-in a dot uh ciangin 20 Zeisu in, "Na upna uh a cingtaak lohna hang a hihi. Ahi taktakin note kiangah kong genin-ah: Ankam tang cia bang upna na neih nak uh leh, hih mual kiangah, ‘Hih lai panin hua lai-ah kin in,’ ci le uh cin kinkhia ding hi. Na hih theihloh uh khat zong omlo ding hi. 
			</verse>
			<verse book="41" chapter="1" verse="25">Zeisu in, "Pau kei in; hih mipa sung panin paikhia in," ci-in tua dawi tungah thu a pia hi.
			</verse>
			<verse book="41" chapter="1" verse="32-34">Tua nitak lam, ni a tum khit ciangin mite in Zeisu kiangah cina khempeuh leh dawivei khempeuh a hong paipih uhhi. 33 Tua khuami khempeuh a inntualah hong kikhawm uhhi. 34 Zeisu in natna namkim a vei mi tampi damsak a, dawi tampi tak zong a hawlkhia hi. Dawite in Zeisu thei uh ahih manin, Zeisu in dawite thu gensaklo hi. 
			</verse>
			<verse book="41" chapter="1" verse="39">Tua ahih ciangin Galilee gamsung khempeuhah amah zin a, a kikhopna uh innte-ah thu hilhin dawite a hawlkhia hi.
			</verse>
			<verse book="41" chapter="5" verse="8-13">(Hih bangin a cihna pen, Zeisu in, "Dawi aw, hih mipa sung panin paikhia in," a cihna hang a hihi.) 9 Zeisu in, "Na min bang ahi hiam?" ci-in a dong hi. Mipa in, "Kote tampi pha ka hih manun ka min pen A Honpi ahi hi," ci-in a dawng hi.                   10 Tua gam panin mundangah dawite a hawlkhiat lohna dingin tua mipa in a thum lailai hi. 11 Tua laitakin tua nai-a om mualpangah vok hon tampi gamta-in a om hi. 12 Dawite in, "Hua vokte kiang beekah hong paisak in la, a sungah hong tumsak in," ci-in a thum uhhi. 13 Tua ahih manin Zeisu in dawite a paina ding uh thu pia a, dawite zong mipa sung panin paikhia-in vokte sungah a lut uhhi. Tua vok honpite a vekpi-in tul nih bang pha hi. Mualtung panin taisuk henhan uh a, tuili sung kiden'na-in tuikia mangkhin uhhi. 
			</verse>
			<verse book="41" chapter="9" verse="28-29">Inn sungah Zeisu a tumkhit ciangin a nungzuite in, "Banghangin kote in dawi hawlkhia theilo ka hi uhhiam?" ci-in a dongsim uhhi. 29 "Thungetna simloh a dang in hih bangte hawlkhia theilo hi," ci-in Zeisu in a dawng hi.
			</verse>
			<verse book="41" chapter="9" verse="38">Johan in, "Sia aw, nangma min zangin dawi a hawlkhia mi khat ka mu uhhi. Amah, ei' pawl hilo ahih manin ka kham uhhi," a ci hi.
			</verse>
			<verse book="41" chapter="16" verse="9">Sihna panin Zeisu a thawhkik khit ciangin ama sung pan dawi sagih a hawlkhiatna, Magdala khuami Mary tungah Nipi ni zingsang tungin kilang masa hi.
			</verse>
			<verse book="41" chapter="16" verse="17">A um mite tungah hih vangliatna limte kipia ding hi: Keima hangin dawi hawlkhia thei ding uh a, pau dangte pau thei ding uhhi. 
			</verse>
			<verse book="42" chapter="1" verse="71">i galte kiang panin hong hotkhiatna ding leh hong mudahte' khutsung panin hong hotkhiatna ding thu a hong ciam hi.
			</verse>
			<verse book="42" chapter="4" verse="18">"Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa' kha hong om hi. Salin a kimante tungah suahtakna thu a gen ding, mittawte in khua a muhkik theihna ding, a kinengniamte a suaktasak ding leh
			</verse>
			<verse book="42" chapter="4" verse="33-35">Kikhopna innsungah dawivei mi khat om a, nakpi takin kiko-in, 34 "Nazareth khuami Zeisu aw, kote tawh bang kisai ihi hiam? Kote a susia dingin hong pai na hi hiam? Pasian' mi siangtho na hih lamtak ka hong thei uhhi," a ci hi. 35 Zeisu in tua dawi taii a, "Pau kei in la, ama sung panin paikhia in," ci-in thu a pia hi. Dawi in a mipa mihon lakah a puksak khit ciangin ama sung panin paikhia a, ahi zongin liamsaklo hi.    
			</verse>
			<verse book="42" chapter="7" verse="21">Tua hun laitak mahmahin natna a tuamtuamte tampi damsakin, dawivei mite sung panin dawite hawlkhia a, mittaw mi tampi khua a musak hi.
			</verse>
			<verse book="42" chapter="7" verse="46-50">Nang in ka lu sathau nong nilhsak kei a, ahi zongin amah in ka khe nangawn sathau namtui hong nuhsak hi. 47 Tua ahih ciangin nang kiangah kong genin-ah, ama mawhna tampi tak a omte kimaisak khin ahih manin amah in a itna nakpi takin a lak hi. Ahi zongin tawmno bek a kimaisakte in a itna uh tawmno bek mahin a lak uhhi," a ci hi. 48 Tua ciangin Zeisu in numei kiangah, "Na mawhnate hong kimaisak khin hi," a ci hi. 49 Tua ciangin Zeisu tawh sabuai-ah an a nekhawm midangte in a lungsim sung uhah, "Mawhna nangawn a maisak hih mipa kua ahi hiam?" a ci uhhi. 50 Tua ciangin Zeisu in numei kiangah, "Na upna in nang hong damsak khinta hi; lungnuam takin va ciah in," a ci hi.
			</verse>
			<verse book="42" chapter="8" verse="1-2">Tuazawh tawlkhat khit ciangin khuapite leh khuaneute-ah a ban banin Zeisu pai a, Pasian' Ukna hangin Lungdamna Thu hilhin a vak kawikawi hi. Tua a vak kawikawina-ah nungzui sawmlenihte, 2 leh a sungpan dawi a hawlkhiatsakte leh natna tuamtuam pan a damsak numei pawlkhat in zong a zui uhhi. Tua numeite: A sung panin dawi sagih a kihawlkhiatna Mary (Magdala khuami Mary a kicinu),
			</verse>
			<verse book="42" chapter="8" verse="27-39">Gunkuang tung panin leilakah Zeisu hong paisuk laitakin tua khuasunga om dawivei mi khat in a na dawn hi. Tua dawiveipa pen sauveipi sung puan silhloin omkhin a, inn-ah zong omloin han lak khawngah om tawntung hi. 28 Zeisu a muh ciangin nakpi takin awngin a mai-ah khukdin' a, "A Lian Pasian' Tapa Zeisu aw, kei bang hong nuammawh na hi hiam? Kei, gim nong piaklohna dingin ka hong thum hi," ci-in nakpi takin a kiko hi. 29 Hih bangin a cihna pen, ama sung panin dawi a paikhiatna dingin Zeisu in thu a piakna hang a hihi. Dawi in tua mipa tamveipi tak man a, a khut leh a khete sikkhau tawh khihin a kikepcip hangin a sikkhaute peksat a, dawi in gamlakah a paikhiatpih hi. 30 Zeisu in ama kiangah, "Na min bang ahi hiam?" ci-in a dot ciangin, ama sungah dawi tampi lut ahih manin, "A Honpi," ci-in a dawng hi. 31 Leihawm thukpi sungah amaute a khiatlohna dingin Zeisu kiangah a thum uhhi. 32 Tua laitakin tua kiim mualpang to-ah vok honpi khat gamta-in a om hi. Tua vokte sungah a luttheihna dingun dawite in Zeisu kiangah thum uh a, Zeisu in zong amau' ngetna bangin a pia hi. 33 Tua ahih manin dawite zong mipa sung panin paikhia-in vokte sungah lut uh a, vokte zong tui gei keen tung khawngah tuaksuk gawpin a vekpi-in tui a kia hi. 34 Vokcingte in hih thupiang a muh uh ciangin amaute tai-in khuasung leh gamsung tengah a zasak uhhi. 35 Hih thupiang a en dingin mite hong pai uh a, Zeisu kiang a tun' uh ciangin dawi a paikhiatna mipa Zeisu kiangah omin, puan silhin, a pilkikna thu a muh uh ciangin a vekpi-un lamdangsa-in a lau uhhi. 36 Tua thupiang a mu masa mite in dawiveipa a damnazia thute, amaute tungah a na gen uhhi. 37 Tua ciangin Gadara gam kiima om khempeuh lau mahmah uh ahih manin Zeisu a paikhiatna dingin a sawl uhhi. Zeisu zong gunkuang tungah tuangin a ciah hi. 38 Dawi a paikhiatna mipa in Zeisu kiangah, "Kei zong hong zuisak in," ci-in a thum hi; ahi zongin Zeisu in, 39 "Na inn-ah ciah in la, Pasian in nang-a' dingin bangzah takin na hong sepsak hiam, cihna thu va gen in," ci-in a sawlkhia hi. A mipa zong ciah a, ama-a' dingin Zeisu' sepsakna thu khempeuh, khuasung tengah a gengen hi
			</verse>
			<verse book="42" chapter="9" verse="1">Tua ciangin Zeisu in nungzui sawmlenihte sam a, dawite a hawlkhiat theihna ding uh leh cinate a damsak theihna dingun vangliatna leh aana a pia hi.
			</verse>
			<verse book="42" chapter="10" verse="17-20">Sawmsagihte lungdam mahmahin hong ciahkik uh a, "Topa aw, nangma min tawh dawite nangawn ka hawlkhiazo uhhi," a hong ci uhhi. 18 Zeisu in amaute kiangah, "Vantung panin keekkia bangin Satan a kiatna ka mu hi. 19 Tu-in thei un. Gulpi leh momaite na sikgawpna ding uh leh na galte uh na zawhna dingun note tungah vangliatna ka hong piazo a, amaute in note bangmah hong cih zolo ding uhhi. 20   Ahi zongin dawite in na thu uh hong man'na hangin lungdam kei unla, vantungah na min uh a kigelh manin lungdamzaw un," a ci hi.
			</verse>
			<verse book="42" chapter="11" verse="14">Zeisu in a pau theilo mi khat sung panin dawi hawlkhia a, dawi a paikhiat khit ciangin a mipa pauthei a, mite in lamdang a sa mahmah uhhi.  
			</verse>
			<verse book="42" chapter="13" verse="11">Dawivei numei khat tua lai-ah om a, tua dawi in kum sawmlegiat sung tua numei cina sakin a nung kulsak a, dingtang thei hetloin a om hi.
			</verse>
			<verse book="42" chapter="13" verse="16">Tua mah bangin Satan in Abraham' suante khat ahi hih numei pen kum sawmlegiat sung hencip hi. Hih a kihencipna panin Sabbath ni-in hih numei khahkhiat ding kilawm hilo ahi hiam?" a ci hi.
			</verse>
			<verse book="43" chapter="13" verse="11">Zeisu in amah a lehhek dingpa theikhin ahih manin, "Note sung panin khat simloh na siangkhin uhhi," a ci a hihi.
			</verse>
			<verse book="44" chapter="5" verse="16">Jerusalem khua kiima om khuapite panin mite hong pai-in, cinate leh dawivei mite hong paipih uh a, a vekpi-in damna a ngah uhhi.
			</verse>
			<verse book="44" chapter="8" verse="7">Mi tampite sung panin dawite nakpi takin kiko-in paikhia uh a, khutzaw khezaw mite zong kidamsak hi.
			</verse>
			<verse book="44" chapter="10" verse="38">Nazareth khuami Zeisu tungah Pasian in Khasiangtho leh vangliatna pia a, Pasian in a ompihna hangin tua Zeisu in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uhhi. 
			</verse>
			<verse book="44" chapter="16" verse="16-19">Nikhat, thungetna mun a zuan dingin ka pai laitakun mailam thu a genthei dawivei nasem numei khat in kote hong dawntuah hi. Tua numei in mailam thu a genna tawh a tote-a' dingin sum tampi a ngahsak hi. 17 Tua numei in Paul leh kote hong zui-in, "Hih mite, A Lianpen Pasian' nasemte ahi uhhi. Note a hong kihotkhiat theihna ding thu a hong gen uh ahi hi," ci-in a kiko hi. 18 Tua bangin ni tampi sung awng ngitnget ahih manin a sawtna ciangin Paul in nawngkaisa ahih manin kihei-in a dawi kiangah, "Hih numei sung panin na paikhiatna dingin Zeisu Christ min tawh thu kong pia hi," a cihkhit phetin, tua numei sung panin dawi a paikhia pah hi. 19 Tua numei' tote in a sumngahna ding uh beita hi, ci-in a phawk uh ciangin Paul leh Silas man uh a, Thukhente omna sumbuk tualah a kai uhhi.
			</verse>
			<verse book="44" chapter="19" verse="11-13">Pasian in Paul' tung tawnin na lamdang lianpipi a bawl hi. 12 Ama zat mainul ahi a, a puante ahi zongin cinate kiangah a kipaipih ciangin a natnate uh damin, a sunga om dawite zong a taikhia uhhi. 13 Dawi hawlkhia-in a vak kawikawi Jew mi aitawi pawlkhat in zong Topa Zeisu' min zangin dawi hawlkhiat ding a sawm uhhi. Amaute in dawite kiangah, "Paul in a gengen Zeisu' min tawh thu kong pia uhhi," a ci uhhi. 
			</verse>
			<verse book="45" chapter="10" verse="13">Laisiangtho in zong, "Topa tungah huhna a ngen khempeuhte in hotkhiatna a ngah ding uhhi," ci hi.
			</verse>
			<verse book="48" chapter="5" verse="1">Christ in eite hong khahkhiat khitna hangin mi suaktate hi khinta ihih manin tua suahtakna thu-ah kipin om unla, sila va suakkik nawn kei un.
			</verse>
			<verse book="58" chapter="7" verse="25">Tua hi a, mite-a' dingin a thumsak thei dingin amah nungta tawntung ahih manin ama tung tawnin Pasian kiang a zuante khempeuh, tu-a kipanin a tawntungin a honkhia thei a hihi.
			</verse>
			<verse book="59" chapter="4" verse="7">Tua ahih manin Pasian' thu na mang un. Dawimangpa na nial un. Nial le uh cin no kiang panin taikhia ding hi. 

			</verse>
		</category>
		<category id="13">
			<verse book="11" chapter="18" verse="28">Tua ciangin amaute a gingin kiko-in, amau' ngeina bangin namsaute leh sikzumte tawh, amaute tungah si a luan' dongin ki-atin kisun uhhi.	
			</verse>
			<verse book="14" chapter="4" verse="4">Bawngtal sawmlenihte tungah tua tuikuangpi kinga a, thum leilu lam nga a, thum nitumna lam nga-in, thum leitaw lam nga a, thum nisuahna lam nga hi. Tuate tungah a tuikuangpi kinga a, a nunglam uh a sunglamah om hi.
			</verse>
			<verse book="18" chapter="9" verse="24">Migilote' khutsungah leitung kipia a, amah in thukhen mangte' mit a tuncipsak hi — amah hi kei leh kua hi ding ahi hiam?
			</verse>
			<verse book="19" chapter="37" verse="12">Migilo in thumanpa sawm a, a ha a gawisan hi.
			</verse>
			<verse book="19" chapter="49" verse="12-17">Ama hauhna-ah mi kipsuak theilo a, a sithei ganhingte tawh a kibang lel a hihi. 13 Hih pen a kihai muan'te' ngah hi a, amau' ngahsa tawh a lungkimte' thumong a hihi. 14 Tua bangin amaute Leinuai-a dingin kiseh hi. Sihna pen amau a cingpa hi ding hi. Hankhuk sungah amaute tuaksuksuak ding uh a, a meel uh sia ding a, Leinuai, amau' inn hi ding hi. 15 Ahih hangin Pasian in Leinuai' vangliatna panin kei hong honkhia ding hi; bang hang hiam cih leh amah in kei hong sang ding hi.16 Mi khatpeuh a hauh ciang ahi a, a innkuan minthan'na a khan' ciang ahi zongin lau-in lunghihmawh dingin ngaihsun tuan kei in. 17 Bang hang hiam cih leh a sih ciangin bangmah kenglo ding a, a minthan'na in amah zuisuklo ding hi.  
			</verse>
			<verse book="19" chapter="73" verse="3-12">Bang hang hiam cih leh migilote' daupaina ka muh ciangin mi kihisakte ka eng hi. 4 Bang hang hiam cih leh amaute in nat velvalna bangmah thuaklo uh a, a pumpi uh cidamin zol hilhial hi. 5 Amaute in midangte bangin haksatna thuaklo uh a, amaute in midangte bangin gimna ngahlo uhhi.6Tua ahih ciangin amaute in khainiang bangin kiphatsakna ok uh a, puan bangin ngongtatna silh uhhi. 7 A lungsim panun gitlohna pusuaksak uh a, a ngaihsutna uh gitlohna tawh a dimlet hi. 8 Amaute in mi thusim loin el pau uh a, kiliatsakna tawh a sucip dingin mi a tawng uhhi. 9 Amaute' gensiatna in vantung dong banto a, kiliatsakna tawh leitungah thu gen kawikawi uhhi. 10 Tua ahih ciangin mite in amaute phat uh a, amau' mawhna zonglo uhhi. 11 Amaute in, "Pasian in bangci theih ding ahi hiam? Sangpenpa in phawk ding ahi hiam?" ci uhhi. 12 Amaute migilo ahi uhhi. A tawntungin nuamtakin om hithiat uh a, amaute a hauhna uh khang semsem zaw lai hi.
			</verse>
			<verse book="23" chapter="8" verse="12">"Hih mite' vaihawmna pawlpih kei un. Amau' kihtakte kihta kei un.  
			</verse>
			<verse book="23" chapter="54" verse="17">Nangmah dona dingin a kibawl hiam peuhmah mavang lo ding a, thukhenna sungah na langah a pang mi khempeuh na nialgawpzo ding hi. Hih thu pen { Topa}' nasemte' gamhluah leh keima kiang panin amaute' dikna a kilahna ahi hi, { Topa } in ci hi," a ci hi.
			</verse>
			<verse book="26" chapter="8" verse="10-12">Kei zong a sungah tumin ka khuadak hi. Kawm tung khempeuhah gul lim, adang ganhing ninte lim, leh Israel mite' biak ganhing khempeuh a kisuai ziazua ka mu hi. 11 Tua lai-ah Israel minam makai sawmsagih na om a, tuate' lakah Shafan' tapa Jaazaniah zong na om hi. Amaute in paknamtui halna kuang khat ciat tawi uh a, paknamtui a kihalna khute van lamah kahto biaibuai hi. 12 Tua ciangin amah in, "Mihing ahi Ezekiel aw, Israel mite a kimulo munah a gamtatnate uh tu-in na mu hiam? Amaute in milim a dimna innsungah biakna a bawl uhhi. Amaute in, ‘{ Topa } in hong mulo hi. { Topa } in hih gam nusia khinta hi,’ ci-in paulap zong uhhi," hong ci hi.
			</verse>
			<verse book="26" chapter="8" verse="16">Tua ciangin biakinn tual sungnungah hong paipih hi. Tua lai-ah biakinn kongkhak gei, biakna taute leh innlim kikal sanah mihing sawmnih leh nga khawng na om a, biakna tau nungngatin nisuahna lam nga-in nisuak tung na bia uhhi.
			</verse>
			<verse book="27" chapter="7" verse="24">"Ki sawmte pen tua kumpi gamsung panin a hong piang ding kumpi sawmte ahi uhhi. Tua ciangin kumpi dang khat hong piang leuleu ding a, amah in a omsate tawh a kilamdang mahmahin kumpi thum a nuaisiah ding hi.
			</verse>
			<verse book="27" chapter="11" verse="37">Kumpipa in a pu a pate' biak pasian leh numeite in a it pasian a thusim kei ding hi. Pasian a kici peuhmah khat beek a thusim kei ding hi. Banghang hiam cihleh tuate sangin amah a lianzaw-in a kingaihsun hi.
			</verse>
			<verse book="35" chapter="2" verse="5">Hauhna pen zuaupi hi a, a huaiham mite kiphasakin omkhong theilo uh a, hankhuk mah bangin, phazo, cih omsak theilo uh a, lungkim hun cih nei theilo uhhi. Tua ahih manin minam dangte a ban banin simin a uk uhhi.
			</verse>
			<verse book="40" chapter="4" verse="8-10">Tua ciangin Dawimangpa in mual sang mahmah khatah Zeisu paipihto a, leitung kumpi gam khempeuh leh a hoihna teng a lah khit ciangin, 9 "Ka mai-ah kunin kei hong bia lecin hihte khempeuh nangma tungah kong pia ding hi," a ci hi. 10 Zeisu in, "Satan aw, taikhia in. Laisiangtho in, ‘Na Topa Pasian bek bia in la, ama na bek sem in,’ ci hilo ahi hiam?" ci-in a dawng hi.
			</verse>
			<verse book="40" chapter="7" verse="21">"Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kimlo ding uh a, vantungah a om ka Pa' deihna bangin a gamtateng bek lutthei ding uhhi.
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un. 
			</verse>
			<verse book="40" chapter="24" verse="24">Banghang hiam cihleh Christ a kineihkhemte leh kamsang a kineihkhemte hong piang ding a, ahih zawh leh a teelsa mite nangawn a khemna dingun lim leh na lamdang lianpipi hong bawl ding uhhi. 
			</verse>
			<verse book="41" chapter="7" verse="7">Mihingte' bawltawm thukhamte, Pasian' thukham zahin mite tungah hilh uh ahih manin, kei hong biak hangun a kiman'na om lo hi,’ ci hi.
			</verse>
			<verse book="41" chapter="8" verse="36-37">Mi khatpeuh in hih leitung khempeuh a ngah hangin a nuntakna bulpi suplawh leh bang phattuamna om ahi hiam? 37 Ama nuntakna bang tawh leikik thei nawn ding ahi hiam?
			</verse>
			<verse book="41" chapter="13" verse="22">Banghang hiam cihleh Christ kineihkhemte leh kamsang kineihkhemte hong piang ding a, ahihzawh leh, a teelsa mite nangawn a khemna dingun lim leh na lamdangte hong bawl ding uhhi.
			</verse>
			<verse book="42" chapter="6" verse="46">"Banghangin, ‘Topa aw, Topa aw,’ hong ci napi-in ka hong gente zuilo na hi uhhiam?
			</verse>
			<verse book="43" chapter="6" verse="70">Tua ciangin Zeisu in, "Note na sawmlenih mahun ka hong teel hinapi-in khat pen dawi na suakmawk uhhi," a ci hi.
			</verse>
			<verse book="44" chapter="8" verse="9">Tua khuasungah Simon a kici mi khat om a, amah mitphial bawl siampi hi a, Samaria mite in lamdangsa mahmah uhhi. Amah milian mahmah khatin kigen a,
			</verse>
			<verse book="47" chapter="4" verse="4">Tua bang mite pen hih leitung pasian gilote in a lungsim mit uh tawsak ahih manin umlo uh a, Pasian tawh a kibang teekteek Christ minthan'na hangin amaute tungah a hong taang lungdamna thu khuavak mu theilo uhhi.
			</verse>
			<verse book="47" chapter="11" verse="13-15">Amaute pen sawltak taktak hiloin, sawltak a kineihkhemte hi uh a, a nasepna uhah zong zuau-in, Christ' sawltak taktak a battheihna dingun a meel kiseel ahi uhhi. 14 Tua pen lamdang sak ding hilo hi. Satan nangawn Pasian' vantung mi tawh a kibangin kibawltawm thei hi. 15 Tua ahih manin Satan' sawltakte pen thuman nasem bangin a kibawl manin lamdang sak ding hilo hi. Hun bei ni ciangin amau gamtatna bangun thuak ngawn ding uhhi.
			</verse>
			<verse book="59" chapter="3" verse="15">Tua bang pilnate vantung panin a hong pai hilo a, leitung pilna, kha thu tawh a kisailo, a dawivai a hihi.
			</verse>
			<verse book="61" chapter="2" verse="17-19">Hihbang mite pen a kangcip khinsa ciktui, huih in a mutkhiat meiipi tawh kibang uh a, Pasian in amaute' omna dingin khuamial sahpi omna mun a koih kholhsak hi. 18 Amaute kiphasakin haipau uh a, a khial gamtat mite sung panin a suakta khin liailiai zo mite, leitung pumpi deih bangin a gamtatna dingun a zol uhhi. 19 Amaute pen siatna a piangsak thei zongsatna lelin sila hinapi-un mite tungah suahtakna ding thu a gen uhhi. Banghang hiam cihleh mite pen, a hong zo peuhpeuhte' sila ihi hi. 
			</verse>
			<verse book="62" chapter="5" verse="19">Leitung midang khempeuh Dawimangpa' khutsungah a om ahi zongin eite pen Pasian' mi ihihna thu i thei hi.   
			</verse>
			<verse book="65" chapter="1" verse="4">Banghang hiam cihleh Pasian' thu a ngaihsunlo mi pawlkhat, eite lakah kuama phawklohin hong lutsim uh a, amaute' mawh gamtat ngamnate a seelna-un Pasian' hehpihna thupha a lehlamin hei-in, eite in khat bek i neih i Mangpa leh i Topa ahi Zeisu Christ a nial uhhi. Hihbang mite' gimthuak ding thu tanglai pekin Laisiangtho in a gensa thu a hihi.
			</verse>
			<verse book="66" chapter="2" verse="15">Tua mah bangin Nicolas pawlte' thuhilhna a um mi pawlkhat zong note lak mahah a om hi.
			</verse>
			<verse book="66" chapter="16" verse="14">Tuate pen dawite' kha hi a, na lamdang a bawl uhhi. A Vanglian Pasian' Ni hong tun' ciangin gal a do dingin leitung gam khempeuhah a om kumpite a kaikhawm dingin a kuankhia uhhi.
			</verse>
			<verse book="66" chapter="17" verse="13">Hih mi sawmte in ngimna khat nei uh a, vangliatna leh aana a neihteng uh a ganhing tungah a pia uhhi.
			</verse>
			<verse book="66" chapter="18" verse="2-4">Amah nakpi takin kiko a, "A Lian Babylon khuapi kicim, kicim! Tu-in dawite' kua suak khinta-in, kha gilote' omna suak khinta a, a kihhuai, a muhdahhuai vasa namkim in omna-in neita uhhi. 3 Banghang hiam cihleh ama hukna leenggahzu mi khempeuh dawnsak a, leitung kumpite tawh paktat a, ama hukna hangin leitung sumbawlte in a hauhlawh uhhi," a ci hi. 4 Tua ciangin vantung panin aw dang khat ka za a, "Keima mite aw, a mawh gamtatna-ah kihel kha-in a gimthuakna thuakpih khading na hih manun hong paikhia un.
			</verse>
			<verse book="66" chapter="20" verse="9-10">Leitung khempeuhah amaute pai uh a, Pasian' mi siangtho omna mun leh Pasian in a it khuapi umcih uhhi. Ahi zongin vantung panin meikuang hong paisukin amaute a kangtum hi. 10 Amaute a khem Satan pen ganhing leh kamsang zuaupa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh a hihi.
			</verse>
			<verse book="66" chapter="22" verse="15">Ahi zongin a lampial mite, aisan mite, a paktat mite, mi thatte, milim biate, leh zuaugen nuamsa-in zuau a gengen mite, khuapi pualamah a om uhhi.

			</verse>
		</category>
		<category id="14">
			<verse book="1" chapter="3" verse="1">Tu-in gulpi pen, { Topa } Pasian' bawlsa gamlak ganhing dangte khempeuh sangin ngiansiam zaw hi. Amah in numei kiangah, "Pasian in, ‘Huan sung singgah khat peuhpeuh ne lo ding,’ hong ci ahi hiam?" ci hi.
			</verse>
			<verse book="1" chapter="3" verse="4-5">Ahih hangin gulpi in numei kiangah, "Na si kei ding uhhi. 5 Banghang hiam cihleh tua singgah na nek ciangun na mitte uh hong vak ding a, a pha leh a sia thei-in, Pasian tawh na kibat ding lamtak uh Pasian in thei hi," a ci hi.
			</verse>
			<verse book="1" chapter="3" verse="15">Nang leh numei kikal na suanlekhakte leh ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi," a ci hi. 
			</verse>
			<verse book="2" chapter="7" verse="11-12">Tua ciangin Faro in a mipilte leh a aisan siamte a sam hi. Egypt mitphial siamte in zong amau' siamna tawh tua bang teek mahin a bawl thei uhhi.  12 Banghang hiam cihleh a milip in a ciangkhut uh khia suk ciat uh a, tuate gulpi vive a suak hi. Ahih hangin Aaron' ciangkhut in amau' ciangkhutte a valhtum hi.
			</verse>
			<verse book="3" chapter="19" verse="31">"Vankahte leh aisaanna lamah kihei kei un. Amaute tawh a kininsak dingin amaute zong kei un; kei pen { Topa } na Pasian uh ka hihi.
			</verse>
			<verse book="9" chapter="16" verse="14">Tu-in Saul' tung panin { Topa' } kha paikhia a, { Topa } in kha gilo sawlin tua kha gilo in amah gimsak hi.
			</verse>
			<verse book="13" chapter="21" verse="1">Satan in Israel mite gimsak nuam ahih manin Israel mi phazah a sim dingin David hanthawn hi.
			</verse>
			<verse book="18" chapter="1" verse="6-7">Ni khat ni-in { Topa' } omna-ah vantung mite hong pai uh a, tuate lakah Satan zong hong kihel hi. 7 { Topa } in Satan kiangah, "Koi pana hong pai na hi hiam?" a ci hi. Satan in { Topa } dawngin, "Leitung khempeuh a lu pan a taw dong vak kawikawi-in ka va phehlehna mun panin ka hong pai hi," a ci hi. 
			</verse>
			<verse book="18" chapter="1" verse="12">Tua ciangin { Topa } in Satan kiangah, "En in, ama neihsa khempeuh na khutsungah kong ap hi; ahi zongin amah taktak ahih leh na su kei ding hi," a ci hi. Tua ciangin { Topa' } omna panin Satan a paikhia hi.
			</verse>
			<verse book="18" chapter="2" verse="4-7">Tua ciangin Satan in { Topa } dawngin, "Vun bek in vun mah leizo bek, ci-in paunak a om mah bangin mi khat in ama nuntakna a hutna-in a neih khempeuh pia ngam ding hi. 5 Tu-in na khut zan in la, ama sa leh a guh suksak lecin nangma maitang mahah pelloin nang hong samsia ding hi," a ci hi. 6 Tua ciangin { Topa } in Satan kiangah, "En in, na khutsungah amah kong ap hi; ahi zongin amah sisak kei in," a ci hi. 7 Tua ahih ciangin { Topa' } omna panin Satan paikhia a, Job a khetul pan a luzang dongin a kihhuai meima a veisak hi.
			</verse>
			<verse book="27" chapter="8" verse="25">A lungsim daplan lua ahih manin zuauphuah siamna tawh a hih khempeuh a tangtun' ding hi. Amah kiliansak lua-in theihkholh lohin mi tampi susia-in, a lianpen kumpite' kumpipa nangawn a langpan' ding hi. Ahih hangin mihing thahatna kizang loin amah a kisusia ding hi. 
			</verse>
			<verse book="38" chapter="3" verse="1-2">{ Topa } in maang hong musak a, { Topa' } vantung mi mai-ah siampi lianpenpa Joshua' mawhna a zong dingin a kiangah Satan zong a om ka mu hi. 2 { Topa' } vantung mi in Satan kiangah, "Satan aw, { Topa } in nang hong mawhsak hi. Jerusalem a it { Topa } in nang hong mawhsak hi. Hih Joshua pen meikhuk sung panin a kiteenkhia singkhuah tawh kibang hi," a ci hi. 
			</verse>
			<verse book="40" chapter="4" verse="3">Tua ciangin ama kiangah Dawimangpa hong pai a, "Pasian' Tapa na hih takpi leh hih suangte anlum a suahna dingin thu pia in," a ci hi.
			</verse>
			<verse book="40" chapter="4" verse="6">"Pasian' Tapa taktak na hih leh Laisiangtho sungah, ‘Pasian in nang a hong kem dingin a vantung mite hong sawl ding hi. Na khete leh suang a kitahkhak lohna dingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in," a ci hi.
			</verse>
			<verse book="40" chapter="13" verse="19">Mi pawlkhat in Pasian' hong ukna tawh kisai a lungdamhuai thu za napi-in a thu theitello uh ahih manin Dawimangpa hong pai-in amau lungsim sunga a kivawh thu a lakkhiatsak hi. Hih bangte pen lolai lampi dung a tu khaicite tawh kibang hi.
			</verse>
			<verse book="40" chapter="16" verse="23">Ahi zongin Christ kihei-in Peter kiangah, "Satan aw, ka nungah om in. Hih na ngaihsutnate Pasian' ngaihsutna hiloin mihingte' ngaihsutna ahih manin ka lam a hong khaktan ding a suak hi," a ci hi.
			</verse>
			<verse book="41" chapter="4" verse="15">Khatveivei lamdung a tu khaici bang a, mite in a thu za napi-in, a zakkhit phetun Satan hong pai-in amaute sunga a kivawh thute lakkhiatsak hi.
			</verse>
			<verse book="41" chapter="3" verse="22-26">Jerusalem khua pan a hong pai Thukham hilh siate pawlkhat in, "Hihpa sungah Beelzebul lut hi. Dawimangpa in ama tungah dawi hawlkhiat theihna ding vangliatna pia hi," a ci uhhi. 23 Tua ahih ciangin Christ in ama kiangah mite samin thugentehna tawh thu hilh a, "Satan in Satan bangci hawlkhiat theih ding ahi hiam? 24 Gam khat peuhpeuh phelnih kisuahin kido le uh tua gam kiplo ding hi. 25 Innkuan khat peuhpeuh phelnih kisuahin kido le uh tua innkuan kipzolo ding hi. 26 Satan leh Satan kikhenin kido le uh kipzolo ding uh a, a bei ding uhhita uhhi.
			</verse>
			<verse book="42" chapter="10" verse="18-19">Christ in amaute kiangah, "Vantung panin keekkia bangin Satan a kiatna ka mu hi. 19 Tu-in thei un. Gulpi leh momaite na sikgawpna ding uh leh na galte uh na zawhna dingun note tungah vangliatna ka hong piazo a, amaute in note bangmah hong cih zolo ding uhhi. 
			</verse>
			<verse book="42" chapter="11" verse="18">Tua mah bangin Satan ukna sunga om mite zong khatlekhat kido le uh a ukna bangci kip ding ahi hiam? Kei pen, Beelzebul' vangliatna tawh dawi hawlkhia hi, nong ci uhhi.
			</verse>
			<verse book="42" chapter="13" verse="16">Tua mah bangin Satan in Abraham' suante khat ahi hih numei pen kum sawmlegiat sung hencip hi. Hih a kihencipna panin Sabbath ni-in hih numei khahkhiat ding kilawm hilo ahi hiam?" a ci hi. 
			</verse>
			<verse book="42" chapter="22" verse="31">Tua ciangin Christ in, "Simon, Simon aw, lokhopa in buhhum a haih bangin note khempeuh hong ze-etna dingin Satan in thu a ngah khitna thu phawk in.
			</verse>
			<verse book="43" chapter="8" verse="44">Note pen na pa uh Dawimangpa' tate na hi uh a, na pa uh deihna bangin a gamta nuam na hi uhhi. A kipata kipanin na pa uh mi that hi a, thuman gen ngeilo ahih manin thuman tawh kipawl theilo hi. Amah pen zuauna khempeuh a pian'na a zuaugenpa ahih manin zuau a gen ciangin ama ngeina hi lel hi.
			</verse>
			<verse book="43" chapter="10" verse="10">Gutate pen a gu ding, a that ding, leh a siasak ding bekin hong pai hi. Kei ka hih leh tuute a nungta maimai bek hiloin nuntakna cingtaak a neihtheihna dingun a hong pai ka hihi. 
			</verse>
			<verse book="43" chapter="12" verse="31">Tu-in leitung thukhen ding hun hong tungta a, hih leitung a ukpa kilawnkhia ding hi.
			</verse>
			<verse book="43" chapter="13" verse="27">Judas in tua an a nek khit phetin ama sungah Satan hong lutpah hi. Tua ahih manin Christ in ama kiangah, "Na hih ding peuhpeuh hihpak in," a ci hi.
			</verse>
			<verse book="43" chapter="14" verse="30">Tu-in hih leitung a ukpa hong tungta ahih manin note kiangah thu kong gen man nawn kei ding hi. Amah in keima tungah aana neilo hi.
			</verse>
			<verse book="43" chapter="16" verse="11">hih leitung a ukpa pen thukhenna a thuakkhin ahihna thu zong lak ding hi.
			</verse>
			<verse book="44" chapter="5" verse="3">Peter in, "Ananias aw, banghangin Satan' thu-in gamta a, na lo zuak man sumte pawlkhat kem simin, Khasiangtho khem na hi hiam?
			</verse>
			<verse book="44" chapter="26" verse="18">Pasian' teel mite' omna muna amau omna ding mun sanah hong om theihna dingun keimah hong upna uh tawh a mawhna uh a kimaisak theihna dingin Satan' khutsung panin Pasian' khutsungah a heikhia ding leh khuamial panin khuavak lamah hei-in a mit uh khua a musak dingpa na hi hi,’ a hong ci hi.
			</verse>
			<verse book="45" chapter="16" verse="20">Tua hi leh eite tungah nopsakna a hong pia thei Pasian in Satan tuancilin note' khenuai mi hong hisak baih ding hi. I Topa Zeisu Christ hong hehpihna thupha, note tungah om ta hen. 
			</verse>
			<verse book="46" chapter="5" verse="5">Topa' Ni hong tun' ciangin tua bang mite' kha in hotkhiatna a ngahtheihna dingin Satan in amau pumpi a gimsak dingin na piakhia ta un.
			</verse>
			<verse book="46" chapter="7" verse="5">Thungetna-in hun na zattheihna dingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note' pumpi' deihna hangin Satan' ze-etna sungah na pukkhak lohna dingun a ngeina bangin lupkhawm ding kipan kik un.
			</verse>
			<verse book="47" chapter="2" verse="11">Mawhna maisak kei lehang Satan in nuamtaksa-in eite tungah hong gualzo khading ahih manin mawhna a maisak ihi hi. Satan' nasepna zia a theilo ihi kei hi.
			</verse>
			<verse book="47" chapter="11" verse="13-15">Amaute pen sawltak taktak hiloin, sawltak a kineihkhemte hi uh a, a nasepna uhah zong zuau-in, Christ' sawltak taktak a battheihna dingun a meel kiseel ahi uhhi. 14 Tua pen lamdang sak ding hilo hi. Satan nangawn Pasian' vantung mi tawh a kibangin kibawltawm thei hi. 15 Tua ahih manin Satan' sawltakte pen thuman nasem bangin a kibawl manin lamdang sak ding hilo hi. Hun bei ni ciangin amau gamtatna bangun thuak ngawn ding uhhi. 
			</verse>
			<verse book="47" chapter="12" verse="7">Ahi zongin hih a lamdang na tampite ka muhna hangin kisialin ka kisaktheih khaklohna dingin Satan' sawltak bangin na a sem, keima pumpi sungah natna khat hong kipia ahih manin ka kisaktheih luatlohna dingin a hong kham hi. 
			</verse>
			<verse book="49" chapter="4" verse="26-27">Na heh uh ciangin, tua hehna hangin khialkha kei unla, a tawntungin heh paisuak kei un. 27 Dawimangpa in hong suksiat theihna ding hun omsak kei un. 
			</verse>
			<verse book="49" chapter="6" verse="10-12">Tu-a kipanin Topa tawh na kipawlna uh leh ama vangliatna hangin na tha uh khauhsak ta un. 11 Dawimangpa' hong hihna ding khempeuh na dalzawhna dingun Pasian' galvan namkim na zang un. 12 Eite' do pen leitung mite hilo a, vantung huihlakah a om ukna, aana a neite, hih leitung khuamial a uk a tuamtuamte a hihi.  
			</verse>
			<verse book="52" chapter="2" verse="18">Note kiangah hong hawhkik nuam ka hih manun note kiangah hawhkik ding ka hanciam zelzel hangun kong pai ding uh Satan in hong khaktan hi.
			</verse>
			<verse book="52" chapter="3" verse="5">Tua ahih manin ka thuakzawh nawnloh ciangin note' upna zia a thei dingin Hebrews  ka hong sawl hi. Dawimangpa' ze-etna in note hong puksakkha-in, kote' nasepna a mawkna suakkha ding hi, ci-in ka lunghimawh uhhi.
			</verse>
			<verse book="53" chapter="2" verse="9-10">Satan' vangliatna tawh a gilopa hong pai-in, lim leh na lamdang a tuamtuamte hong bawl ding a,   10 gitloh khemna a nam tuamtuam zangin, siatna a thuakding mite a khem ding hi. Tua bang mite in a suahtakna dingun thuman sang nuamlo, deihlo uh ahih manin siatna a tuak uh a hihi.  
			</verse>
			<verse book="54" chapter="1" verse="20">Tua bang mite lakah Hymenaias leh Alexander kihel uh a, Pasian gensiat nawnlohna ding thu a phawktheihna dingun Satan' khutsungah amaute ka ap hi.
			</verse>
			<verse book="54" chapter="5" verse="14-15">Tua ahih manin a khangno lai meigong numeite in pasal nei-in, ta nei-in, amau innkuansung ukin, i langte' hong gensiatna ding a omlohna ding ka deihzaw hi. 15 Banghang hiam cihleh meigong numei pawlkhat, Satan' nung a zui dingin kipan khinta uhhi.
			</verse>
			<verse book="59" chapter="2" verse="19">Pasian khat bek om hi, ci-in na um hi. Tua pen hoih mahmah hi. Dawite nangawn in zong tua bangin umin lau-in ling deldel uhhi.
			</verse>
			<verse book="59" chapter="4" verse="7">Tua ahih manin Pasian' thu na mang un. Dawimangpa na nial un. Nial le uh cin no kiang panin taikhia ding hi. 
			</verse>
			<verse book="60" chapter="5" verse="8">Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi. 
			</verse>
			<verse book="62" chapter="3" verse="8">A kipat cila kipanin Dawimangpa in mawhna bawl tawntung ahih manin mawhna a bawl mi khempeuhte zong Dawimangpa' mi a hihi. Hih Dawimangpa' nasepna a beisak dingin Pasian' Tapa a hong pai hi. 
			</verse>
			<verse book="62" chapter="5" verse="19">Leitung midang khempeuh Dawimangpa' khutsungah a om ahi zongin eite pen Pasian' mi ihihna thu i thei hi.
			</verse>
			<verse book="65" chapter="1" verse="9">Vantung milianpa Michael nangawn tua bangin gamta ngamlo hi. Moses' luanghawm kituhin Dawimangpa tawh a kitot laitakin Michael in Dawimangpa zahkona kammal zang ngamloin, "Topa in nang hong taii ta hen," ci bek hi.
			</verse>
			<verse book="66" chapter="2" verse="9-10">Na lungkhamnate uh leh na zawn'nate uh ka thei hi. A taktakin note a hau na hi uhhi. Jew mi hilo napi-in Jew mi ka hi uhhi, ci-in note a hong gensiatnate uh ka thei hi. Tua bang mite pen Satan' pawlte ahi uhhi. 10 Na thuakding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hi leh nuntakna lukhu ka hong pia ding hi.
			</verse>
			<verse book="66" chapter="2" verse="13">Satan in a kumpi tokhom a phuhna munah a om na hih lamtak uh ka thei hi. Keima thu citakin teci a pang cinten Antipas, Satan' omna munah a kithah hun laitak nangawnin kei na hong upna uh na khahsuah kei uhhi.
			</verse>
			<verse book="66" chapter="2" verse="24">Ahi zongin Thiatira khua-a om note pawlkhat in tua numei' thuhilhna hoihlote na zui kei uh a, mite in, ‘Satan' thu thukpite hi,’ a cih thute na sukha kei uhhi. Note tungah vangik bangmah ka hong suan kei ding hi.
			</verse>
			<verse book="66" chapter="3" verse="9">Jew mi hilo napi-in Jew mi hi ung, ci-in zuau a gen Satan' pawlte, note' mai-ah hong paisakin na khephung uhah ka boksak ding a, note ka hong itna thu amaute ka theisak ding hi.
			</verse>
			<verse book="66" chapter="12" verse="3-4">Tua ciangin lim lamdang adang khat mah vanah hong kilang leuleu hi. Gulpi san a lian mahmah khat om a, lutang sagih leh ki sawm nei a, a lutang sagihte-ah lukhu mah nei ciat hi. 4 A mei tawh vanah a om aksi sehsawmsuah sehkhat vatkhia-in leilak a den'na hi. A nau a suah phetin a ne pah dingin nausuak dingin a kithawi tua numei' mai-ah a ding hi.
			</verse>
			<verse book="66" chapter="12" verse="7-10">Tu-in vantungah galkidona hong om a, Michael leh a vantung mite in gulpi leh a vantung mite a do uhhi.   8 Ahi zongin tua gulpi guallel ahih manin tua gulpi leh a vantung mite, vantungah kiom sak nawnlo hi. 9 Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khempa pen a vantung mite tawh leitungah kilawnsuk hi. 10 Tua ciangin vantungah nakpi takin awging khat ka za a, "Tu-in Pasian in hong honkhia khinta a, kumpi vangliatna a neihna hong lakkhia khinta a, ama Christ in aana a neihna thu lakkhia khinta hi. Banghang hiam cihleh a sun a zanin eite' Pasian' mai-ah dingin i sanggamte mawhsakna a gen tawntungpa, tu-in vantung panin kilawnkhia khinta hi. 
			</verse>
			<verse book="66" chapter="20" verse="1-3">Tua ciangin vantung panin vantung mi khat hong paisukin, kuahawm thukpi hon'na tawhtang leh sikkhau khainiang golpi khat a tawi ka mu hi. 2 Amah in tanglai gulpi, Dawimangpa ahih kei leh Satan zong a kicipa manin kum tul khat sung a hencip hi. 3 Tua ciangin kuahawm thukpi sungah khiasuk a, kum tul khat a cin'mateng minam tuamtuamte a khemtheih nawnlohna dingin a tawh kalhin a ciamteh hi. Kum tul khat a cin'khit ciangin tawlkhat sung a kikhah ding a hihi.   
			</verse>
			<verse book="66" chapter="20" verse="7-10">Kum tul khat a cin' ciangin a thongkiatna panin Satan kikhah ding a, 8 Gog leh Magog a kici leitung gam khempeuhah a om minam khempeuh a khem dingin kuankhia ding hi. Satan in a galsimpih dingin tuipi gei-a sehnel zahin a tam mihonpi kaikhawm ding hi. 9 Leitung khempeuhah amaute pai uh a, Pasian' mi siangtho omna mun leh Pasian in a it khuapi umcih uhhi. Ahi zongin vantung panin meikuang hong paisukin amaute a kangtum hi. 10 Amaute a khem Satan pen ganhing leh kamsang zuaupa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh a hihi.  

			</verse>
		</category>
		<category id="15">
			<verse book="1" chapter="3" verse="6">Tua ahih ciangin singkung a hoihna, mi a pilsak dingin tua a gah a deihhuaina a muh ciangin, a singgah lo-in a ne hi. Amah in singgah kimkhat a pasal pia a, a pasal in zong a ne hi.
			</verse>
			<verse book="13" chapter="21" verse="1">Satan in Israel mite gimsak nuam ahih manin Israel mi phazah a sim dingin David hanthawn hi.
			</verse>
			<verse book="18" chapter="41" verse="34">Amah in a kihtakhuai ganhing a kihisak pente nangawn nuai-et lai a, amah pen gamsa khempeuh' kumpi ahi hi," a ci hi. 
			</verse>
			<verse book="23" chapter="8" verse="20">Tua ciangin note in, "{ Topa } in note hong hilh thute ngai un. Aisante' thu ngai kei un. Amaute' hong gen thute a kiman'na omlo hi," ci-in dawng un.
			</verse>
			<verse book="23" chapter="14" verse="12">"Nang Khuavak' ta, Zingsol, Babylon kumpipa aw, vantung panin nang bangci kiat na hi hiam? Minamte a niam koihpa ahi nangmah leilak dongah hong bangci kiphukpai ahi hiam?
			</verse>
			<verse book="27" chapter="11" verse="36-39">"Syria kumpipa a ut bangbangin a gamta ding hi. Amah in, pasian-te sangin ka lianzaw a, a Lianpen Pasian sangin zong ka thupizaw lai hi, ci-in a kisathei ding hi. Pasian in amah gim a piak mateng tua bangin a om ding hi. 37 Kumpipa in a pu a pate' biak pasian leh numeite in a it pasian a thusim kei ding hi. Pasian a kici peuhmah khat beek a thusim kei ding hi. Banghang hiam cihleh tuate sangin amah a lianzaw-in a kingaihsun hi. 38 Tua pasian-te sangin kulhpi a dal pasian a thupisim zaw ding hi. Amah in kham, ngun, suangmanpha, leh a thupi letsongte, a pu a pate' biak ngeiloh pasian kiangah a pia ding hi. 39 Amah in a kulhpi a ciang dingin pasian dang a biate a sawl ding hi. Amah in amah kumpi-in a sang mite minphatna, zaliatna pia-in, leitang nangawn letsongin a pia ding hi.
			</verse>
			<verse book="40" chapter="13" verse="19">Mi pawlkhat in Pasian' hong ukna tawh kisai a lungdamhuai thu za napi-in a thu theitello uh ahih manin Dawimangpa hong pai-in amau lungsim sunga a kivawh thu a lakkhiatsak hi. Hih bangte pen lolai lampi dung a tu khaicite tawh kibang hi. 
			</verse>
			<verse book="40" chapter="13" verse="38-39">Lolai pen leitung hi a, taangci hoih i cih pen Pasian' ukna sungah a om mite ahi uhhi. Tahumte pen Gilopa tawh a kipawl mite hi a, 39 tahum tang a vawh galpa pen Dawimangpa a hihi. Anlak hun pen leitung beina ding hun hi a, anla nasemte pen vantung mite a hihi.
			</verse>
			<verse book="40" chapter="25" verse="41">"Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa leh a nungzuite-a' dingin a kibawl meikuang tawntung sungah pai un. 
			</verse>
			<verse book="42" chapter="11" verse="18">Tua mah bangin Satan ukna sunga om mite zong khatlekhat kido le uh a ukna bangci kip ding ahi hiam? Kei pen, Beelzebul' vangliatna tawh dawi hawlkhia hi, nong ci uhhi.
			</verse>
			<verse book="42" chapter="13" verse="16">Tua mah bangin Satan in Abraham' suante khat ahi hih numei pen kum sawmlegiat sung hencip hi. Hih a kihencipna panin Sabbath ni-in hih numei khahkhiat ding kilawm hilo ahi hiam?" a ci hi.
			</verse>
			<verse book="43" chapter="6" verse="70">Tua ciangin Zeisu in, "Note na sawmlenih mahun ka hong teel hinapi-in khat pen dawi na suakmawk uhhi," a ci hi.
			</verse>
			<verse book="43" chapter="8" verse="41">Note pen na pa uh gamtat bangin a gamta na hi uhhi," a ci hi. Tua ciangin amaute in, "Kote pen zawlta ka hi kei uh a, ka Pa uh Pasian ahi hi," a cih uh ciangin
			</verse>
			<verse book="43" chapter="8" verse="44">Note pen na pa uh Dawimangpa' tate na hi uh a, na pa uh deihna bangin a gamta nuam na hi uhhi. A kipata kipanin na pa uh mi that hi a, thuman gen ngeilo ahih manin thuman tawh kipawl theilo hi. Amah pen zuauna khempeuh a pian'na a zuaugenpa ahih manin zuau a gen ciangin ama ngeina hi lel hi.    
			</verse>
			<verse book="43" chapter="13" verse="2">Zeisu leh a nungzuite nitak an ne-in a tukhawm uhhi. Tua hun laitakin dawimangpa in Simon Iskariot' tapa Judas' lungsim sungah Zeisu lehhekna ding ngaihsutna koih khinzo hi. 
			</verse>
			<verse book="44" chapter="5" verse="3">Peter in, "Ananias aw, banghangin Satan' thu-in gamta a, na lo zuak man sumte pawlkhat kem simin, Khasiangtho khem na hi hiam?
			</verse>
			<verse book="44" chapter="10" verse="38">Nazareth khuami Zeisu tungah Pasian in Khasiangtho leh vangliatna pia a, Pasian in a ompihna hangin tua Zeisu in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uhhi.
			</verse>
			<verse book="44" chapter="13" verse="10">"Dawimangpa tawh a kibang mipa aw, thuhoih khempeuh nialin, gitlohna ngian tuamtuam na nei a, Topa' thuman pen zuau suahsak ding na hanciam tawntung hi. 
			</verse>
			<verse book="44" chapter="26" verse="18">Pasian' teel mite' omna muna amau omna ding mun sanah hong om theihna dingun keimah hong upna uh tawh a mawhna uh a kimaisak theihna dingin Satan' khutsung panin Pasian' khutsungah a heikhia ding leh khuamial panin khuavak lamah hei-in a mit uh khua a musak dingpa na hi hi,’ a hong ci hi.
			</verse>
			<verse book="45" chapter="6" verse="6">Mawhna khutnuai-ah eite i om nawnlohna dingin mawhnopna lungsim i neihnateng i sucip a, singlamteh tungah Christ a sih laitak mahin i ngeina luiteng a sisak khawm ihihna thu i thei hi.
			</verse>
			<verse book="45" chapter="6" verse="16">Mi khatpeuh' thu a mang dingin ama khutsungah na kipiak uh ciangin a thu na mante uh' sila na hi uhhi. Mawhna na bawl uh leh sihna a thuak ding na hi uh a, thumangin na om uh leh Pasian tawh pawlkhat a suak ding na hi uhhi.
			</verse>
			<verse book="47" chapter="2" verse="11">Mawhna maisak kei lehang Satan in nuamtaksa-in eite tungah hong gualzo khading ahih manin mawhna a maisak ihi hi. Satan' nasepna zia a theilo ihi kei hi.
			</verse>
			<verse book="47" chapter="4" verse="4">Tua bang mite pen hih leitung pasian gilote in a lungsim mit uh tawsak ahih manin umlo uh a, Pasian tawh a kibang teekteek Christ minthan'na hangin amaute tungah a hong taang lungdamna thu khuavak mu theilo uhhi.
			</verse>
			<verse book="47" chapter="11" verse="3">Ahi zongin gulpi in ama zuau ngian tawh Eve a khemzawh bangin na lungsim uh kihei-in Christ tungah na kipiaknate uh na nusiatkhak ding uh ka lunghimawh hi.
			</verse>
			<verse book="49" chapter="2" verse="1-3">A beisa hunah na thuman'lohna uh leh na mawhna uh hangin kha thu tawh kisai-ah a si na hi uhhi. 2 Tuahun lai-in leitung gitloh gamtatnate na zui uh a, Pasian thu a umlo mite sungah tu laitakin na a sem, huihlak a ukte' thu na mang uhhi. 3 A taktakin eite khempeuh zong amaute mah i bang ngei a, i pian'pih lungsim zui-in nungta-in, i pumpi leh i lungsim deihna bangin i gamta hi. Tua ahih manin eite khempeuh zong Pasian' hehna hangin gim a thuak dingte ihi hi.
			</verse>
			<verse book="52" chapter="3" verse="5">Tua ahih manin ka thuakzawh nawnloh ciangin note' upna zia a thei dingin Timothy ka hong sawl hi. Dawimangpa' ze-etna in note hong puksakkha-in, kote' nasepna a mawkna suakkha ding hi, ci-in ka lunghimawh uhhi.
			</verse>
			<verse book="53" chapter="2" verse="3">Ahi zongin kuama khemsa-in ta kei un. Banghang hiam cihleh nakpi takin Pasian langpan'na lianpi leh hell khuksung a tungding ahi A Gilopa hong kilat matengin tua Ni hong tunglo ding hi.
			</verse>
			<verse book="54" chapter="5" verse="14-15">Tua ahih manin a khangno lai meigong numeite in pasal nei-in, ta nei-in, amau innkuansung ukin, i langte' hong gensiatna ding a omlohna ding ka deihzaw hi. 15 Banghang hiam cihleh meigong numei pawlkhat, Satan' nung a zui dingin kipan khinta uhhi. 
			</verse>
			<verse book="55" chapter="2" verse="26">Dawimangpa in ama deihna bangin a gamta dingin a mat khit hangin ama thang panin amaute suakta khathei ding uhhi.
			</verse>
			<verse book="59" chapter="1" verse="14-15">Mi khatpeuh in ama deihna zui-in a gamtat ciangin mawhna a piangsak a hihi. 15 Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.
			</verse>
			<verse book="61" chapter="2" verse="1">Mite lakah kamsang manlo a omngei mah bangin note lakah sia manlo hong om ding hi. Siatna a piangsak thei thuhilhna a manlo hong lutpih simin, amaute mahmah a tankhia Topa nangawn nial ding uhhi. Tua ahih manin thakhat thu-in siatna thuaklawh ding uhhi. 
			</verse>
			<verse book="62" chapter="3" verse="8-12">A kipat cila kipanin Dawimangpa in mawhna bawl tawntung ahih manin mawhna a bawl mi khempeuhte zong Dawimangpa' mi a hihi. Hih Dawimangpa' nasepna a beisak dingin Pasian' Tapa a hong pai hi. 9 Pasian' tate in mawhna bawlbawllo uhhi. Pasian' tate hi a, Pasian' lungsim paii uh ahih manin mawhna zong bawl nuamlo uhhi. 10 Hih pen Pasian tate leh Dawimangpa' tate a kilamdan'na a hihi. A manin gamta loin, a Christian mipihte a itlo mi peuhmah, Pasian' tate hilo uhhi. 11 A kipat cila kipanin na zak tawntung uh thu pen khatlekhat i ki-itna ding thu a hihi. 12 Dawimangpa' mi ahi, a naupa mahmah a that Kain bang kei ni. Kain a gamtatna manlo a, a naupa' gamtatna man ahih manin Kain in a naupa a that a hihi.
			</verse>
			<verse book="62" chapter="4" verse="4">Ka it tate aw, note, Pasian' mite na hi uh a, tua bang kamsang kineihkhemte a zokhin na hi uhhi. Banghang hiam cihleh leitung mite a pan'pih dawimangpa sangin note hong ompih Pasian vanglian zaw hi.
			</verse>
			<verse book="62" chapter="5" verse="19">Leitung midang khempeuh Dawimangpa' khutsungah a om ahi zongin eite pen Pasian' mi ihihna thu i thei hi.
			</verse>
			<verse book="66" chapter="3" verse="9-10">Jew mi hilo napi-in Jew mi hi ung, ci-in zuau a gen Satan' pawlte, note' mai-ah hong paisakin na khephung uhah ka boksak ding a, note ka hong itna thu amaute ka theisak ding hi. 10 Note in lungduai takin na thuakna ding uh ka hong thupiakna zui na hih manun leitunga a om mi khempeuh ze-etna dingin leitung bupah a hong tungding lungkhamna panin kei zong note ka hong suaktasak ding hi. 
			</verse>
			<verse book="66" chapter="12" verse="12">Tua ahih manin vantungte leh tuate sungah a teng mi khempeuh aw, lungdam un! Ahi zongin vantung panin Dawimangpa hong kilawnkhia suk a, hun tomno bek a neilai ahihlam thei ahih manin leitung leh tui tungah a omte-a' dingin lauhuai mahmah ding hi," hong ci hi. 
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.

			</verse>
		</category>
		<category id="16">
			<verse book="1" chapter="1" verse="26-27">Tua ciangin Pasian in, "Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, leh leitunga a bokvakte khempeuh tungah ukna neisak ni," a ci hi. 27 Tua ahih ciangin Pasian in ama lim bangin mihing piangsakin, Pasian' lim bangin amah a piangsak hi. Amah in pasal leh numei a piangsak hi.
			</verse>
			<verse book="1" chapter="12" verse="11-12">Egypt gam a tum ding ciangin amah in a zi Sarai' kiangah, "Nang pen nupi melhoih khat na hihna ka thei hi. 12 Egypt mite in nang hong muh ciangin amaute in, ‘Hih nu ama zi hi,’ ci ding uhhi. Tua ciangin amaute in kei hong that ding uh a, ahi zongin amaute in nang hong nungtasak ding uhhi.
			</verse>
			<verse book="1" chapter="25" verse="23">{ Topa } in ama kiangah, "Na gil sungah mi nam nih om a, nang' sung pan a suak mihing nihte kikhen ding hi. Khat pen a khat sangin hat zaw ding a, a uzaw in a nauzaw' na sem ding hi," a ci hi.
			</verse>
			<verse book="1" chapter="25" verse="28">Isaac in Esau' sa matsa nene ahih manin Esau mah itzaw a, ahi zongin Rebekah in Jacob itzaw hi.
			</verse>
			<verse book="1" chapter="27" verse="6-10">Rebekah in a tapa Jacob kiangah, "Na sanggampa Esau' tungah na pa' thugen ka za a, 7 ‘Ka sih ma-in { Topa' } mai-ah nang thupha kong piak theihna dingin ka nek dingin na sa matsa hong paipih in la, kei-a' dingin an lim hong bawl in,’ ci hi. 8 Tua ahih ciangin tu-in ka ta aw, kong thupiak bangin gamta in. 9 Ama duh bangin na pa-a' dingin an lim ka bawl theihna dingin keelhon lakah va pai in la keelno a hoih nih hong paipih in. 10 Na pa in a sih ma-in nang thupha hong piak theihna dingin a nek dingin na pa kiangah na va paipih ding hi," a ci hi.
			</verse>
			<verse book="1" chapter="37" verse="3-4">Tu-in Israel in a ta dangte khat peuhpeuh sangin Joseph itzaw hi. Banghang hiam cihleh a teek khitin a neih a tapa a hihi. Amah in ama-a' dingin puantualpi bansau khat a bawlsak hi. 4 Ahih hangin a pa un a sanggamte khempeuh sangin amah a itzawkna a sanggamte in a muh uh ciangin, amaute in Joseph mudah uh a, nuamtakin amah hopih theilo uhhi.
			</verse>
			<verse book="1" chapter="44" verse="20">Kote in ka topa uh kiangah, ‘Kote in a teek pa khat leh a teek zawhin a neih sanggam pasal moilai khat ka nei uhhi. Ama sanggampa si a, a nu' tate sung pan amah bek omlai hi. A pa in amah it mahmah hi,’ kong ci uhhi.
			</verse>
			<verse book="2" chapter="1" verse="9-10">Amah in a mipihte kiangah, "En un, Israel mite eite-a' dingin tam lua-in thahat lua uhhi. 10 Amaute hong tam khading uh ahih manin ngaihsut siamna tawh amaute hih ni. Eite tungah gal hong om leh amaute in i galte pawlin eite hong do-in hih gam panin taikhia khading uhhi," a ci hi.
			</verse>
			<verse book="2" chapter="22" verse="21">"Khualmi khatpeuh na bawlsia kei ding uh a, na nengniam kei ding uhhi. Banghang hiam cihleh note zong Egypt leitangah khual mite na hi ngei uhhi.
			</verse>
			<verse book="2" chapter="23" verse="3">Ama thu neihna-ah mizawngpa na langneih kei ding uhhi.
			</verse>
			<verse book="3" chapter="19" verse="14-15">Note in bilngongte phuisam loin, mittawte' mai-ah a puk theihna ding na na koih kei ding uh a, note in na Pasian uh na zahtak ding uhhi; kei pen { Topa } ka hihi. 15 "Note in thukhenna-ah thu a tangloin na khen kei ding uhhi. Mizawngte langgen loin, a liante' thu zuiloin, thumanna tawh na vengte uh thu na khen ding uhhi.
			</verse>
			<verse book="3" chapter="19" verse="33-34">"Na gamsung uhah note lakah khualmi khat hong peem leh, ama tungah a manloin na gamta kei ding uhhi. 34 Note lakah a hong peem khualmite tualsung mi mah bangin na ngaihsun ding uh a, nomau mah bangin amaute na it ding uhhi; banghang hiam cihleh note pen Egypt gam sungah khualmi na hi ngei uhhi; kei pen { Topa } na Pasian uh ka hihi.
			</verse>
			<verse book="3" chapter="25" verse="39">"Na gei-a om na sanggampa zawngin, nangma tungah amahmah hong kizuak leh, sila bangin na na semsak kei ding hi.
			</verse>
			<verse book="4" chapter="12" verse="1-2">Moses in Kush numei khat ten'pih ahih manin, ama ten'pih Kush numei' hangin Miriam leh Aaron in amah gensia-in, 2 "{ Topa } in Moses' tung bek tawnin thu gen ahi hiam? Eite' tung zong tawnin hong gen hilo ahi hiam?" a ci uhhi. { Topa } in tua thu a za hi. 
			</verse>
			<verse book="5" chapter="1" verse="16-17">"Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat leh a sanggampa ahi a, amah tawh a om khualmipa tawh ahi zongin thu a mantakin khen un. 17 Thukhenna-ah angvan na nei kei ding uhhi. A neu leh a liante a kibangin a thu na ngai ding uh a, maitang zahtak tuam na nei kei ding uhhi. Banghang hiam cihleh thukhenna pen Pasian-a' a hihi. Note-a' dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.
			</verse>
			<verse book="5" chapter="16" verse="19">Thutang na heikhia kei ding uh a, angvan tuam na nei kei ding uhhi. Sumgolh in mipilte' mit tawsakin thumante' thu heikhia ahih manin sumgolh na la kei ding uhhi.
			</verse>
			<verse book="5" chapter="21" verse="15-16">"Mi khat in zi nih nei a, khat itin a khat mudah a, a it leh a muhdah a zite gel in ta nei tuakin, tapa a neih cil pen a muhdahnu tawh a neih ahih leh, 16 a tapate tungah gamhluah dingin ama neihsa a hawm ciangin, a mudahnu' tapa cil sangin deihzawkna hangin a itnu' tapa pen a ta cilin bawl theilo ding hi.
			</verse>
			<verse book="5" chapter="24" verse="7">"Mi khat in Israel mi a sanggamte khat gu-in, amah in sila bangin a bawl ahi a, a zuak ahi zongin a kimuh leh, tua gutapa kithat ding hi. Tua bangin note' lak panin siatna na siangsak ding uhhi.
			</verse>
			<verse book="9" chapter="1" verse="5-6">Amah in Hannah a it hangin { Topa } in amah ta neisaklo ahih manin Hannah tungah tanh khat bek a pia hi. 6 { Topa } in amah ta neisaklo ahih manin amah a el a zipih in amah nakpi takin phin zel, hehsak zel hi.
			</verse>
			<verse book="9" chapter="10" verse="27">Ahih hangin bangmah a manlo mi pawlkhat in, "Hih mipa in eite hong bangci hotkhiat zawh ding ahi hiam?" a ci uhhi. Amaute in amah simmawhin ama kiangah letsong puaklo uhhi. Ahih hangin amah in tua mite bangmah cihlo hi.
			</verse>
			<verse book="9" chapter="18" verse="8-9">Saul heh mahmah a, hih thugenna in amah lungkimlo sak hi. Amah in, "Amaute in David tungah a tul sawmin pia-in, kei tungah a tulin hong pia bek uhhi. Kumpi min puak cih simloh bang dang nei nawn ka hi hiam?" a ci hi. 9 Tua ni-a kipan Saul in David encik hi.
			</verse>
			<verse book="9" chapter="25" verse="10-11">Tua ciangin Nabal in David' nasemte dawngin, "David kua ahi hiam? Jessi' tapa kua ahi hiam? Tulai-in a tote kiang panin a taikhia nasem tampi om hi. 11 Ka anlum leh ka tui leh ka gan mul meette-a' dingin ka gawh ka sate la-in koilai panin hong pai cih ka theihloh mite tungah pia ding ka hi hiam?" a ci hi.
			</verse>
			<verse book="14" chapter="19" verse="6-7">Thukhente tungah, "Note in mi-a' ding hiloin { Topa}-a' dingin a khen na hih manun na hih dingte uh limtakin ngaihsun un; thukhenna na piak laitakun note kiangah amah hong om hi. 7 Tu-in note in { Topa } zahtak unla, na hihnate uhah kingaihsun un. Banghang hiam cihleh { Topa } i Pasian in thuman heikhiatna, mi deidanna, leh sumgolh laknate deihlo hi," a ci hi. 
			</verse>
			<verse book="16" chapter="13" verse="3">Mite in hih thukham a zak uh ciangin Israel mite lak panin gamdang suan peuhmah khenkhia uhhi.	
			</verse>
			<verse book="18" chapter="9" verse="16">Thukhen zumah amah samin hong pai hita mah leh zong ka thumna hong ngai dingin ka um tuan kei hi.
			</verse>
			<verse book="18" chapter="10" verse="15-17">Ka khialh phetin gim nong pia pah a, ka gamtat hoih ciangin zong nong pakta tuan kei hi. Mindaina leh maizumna tawh kei ka kidim hi. 16 Mavan'na khatpeuh neisun leng zong, humpinelkai bangin ka siatna ding na zong a, kei' gimtheihna dingin na lamdang tuamtuam nangawn na bawl liang hi. 17 Kei a hong langpang dingin teci na nei tawntung a, keima tungah na hehna hong khang semsem a, kei nong sukna ding thuthak na mu tawntung hi.
			</verse>
			<verse book="18" chapter="34" verse="19">Pasian pen mi khempeuh a hong piangsakpa hi a, amah in uliante pan'pih tuan neilo a, mizawngte sangin mihaute thupi ngaihsutzaw tuanlo hi.
			</verse>
			<verse book="19" chapter="82" verse="2">"Note in bang tanvei a manloin thu khenin, migilote tungah angvanna zang ding na hi uhhiam? 
			</verse>
			<verse book="20" chapter="22" verse="2">A hau a zawng a kilamdan'na omlo a, a nih tuakun { Topa' } bawlsa ahi uhhi.
			</verse>
			<verse book="20" chapter="24" verse="23-25">Mipil dangte in zong hih bangin thu gen uhhi: Mi lang muhin thukhenna hoihlo hi. 24 Mimawh kimlai a diksak thukhenpa leitunga mi khempeuh in mudahin phuisam ding hi. 25 A mawh mi gim a pia thukhenpa ahih leh thupha kipia-in daupai ding hi.
			</verse>
			<verse book="20" chapter="28" verse="21">Mi langbawlna hoihlo a, ahi zongin letsong neucik khat hangin thukhente gamta khial thei zel hi.
			</verse>
			<verse book="20" chapter="29" verse="13">Mizawngpa leh mi bawlsiapa a kibatna uh khat om hi. { Topa } in a nih tuakun mittang guan' hi.
			</verse>
			<verse book="22" chapter="1" verse="6">Ka vom manin hong en neu kei un. Nisa ka thuakna hang a hihi. Ka ute in kei hong gawtbawl uh a, lo hong kuansaksak uh a, ka pumpi ka don man kei hi.
			</verse>
			<verse book="23" chapter="1" verse="17">Gamtat hoih ding kisin un. Thumanin gamta unla, kinetniamna kheel un. Pa neilote hu unla, meigong numei pan'pih un," ci hi.
			</verse>
			<verse book="23" chapter="56" verse="7">ka mual siangtho-ah paipihin keima thungetna innsungah ka lungdamsak ding a, amaute' meihal biakna leh a biakpiaknate uh ka biakna tau tungah kisang ding hi. Banghang hiam cihleh ka inn pen mi khempeuh-a' dingin thungetna inn kici ding hi.
			</verse>
			<verse book="23" chapter="65" verse="5">"Note kiang panin kote hong kituamkoih ahih manin kihemkhia unla, ko kiangah hong pai kei un," ci-in midangte tungah a gen mite — hih bang mite khempeuh a sang dingin a beisa hun sungah ka kiging tawntung hi. Hih bang mite ka thuakzo nawn kei hi. Amaute tungah ka hehna pen a mit ngeilo meikuang tawh kibang hi.
			</verse>
			<verse book="27" chapter="3" verse="8">Tua ciangin Babylon mite pawlkhat pai-in Jew mite a heksim uhhi.
			</verse>
			<verse book="27" chapter="6" verse="3">Gam ukpi dangte leh vaihawmpi dangte sangin Daniel nasep siamzaw diak se hi. Tua bangin siamzaw diak se ahih manin kumpipa in gam buppi ukin koih ding a ngaihsun hi.
			</verse>
			<verse book="33" chapter="6" verse="8">Mun khempeuhah a om no mihingte aw, { Topa } in a hoih nate hong gen khinzo hi. { Topa } in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian' thu man' ding a hihi.
			</verse>
			<verse book="38" chapter="7" verse="9-10">"Note in thu a tangin khenin, khatlekhat tungah itna leh hehpihna kilakin, 10 note lakah a om meigong, tagah, gamdang mite, ahih kei leh mizawngte gim pialoin, khatlekhat kiliatsakna ding na ngaihsut lohna ding uh thu ka hong piazo hi," a ci hi.
			</verse>
			<verse book="39" chapter="2" verse="9">Tua ahih manin, note in ka thuhilhna zuiloin, keima thu na hilh uh ciangin zong a kibangin hilhloin mi na deidan mah uh bangin, kei zong mi khempeuh mai-ah simmawhna leh niamkhiatna kong ngahsak ding hi," a ci hi.
			</verse>
			<verse book="40" chapter="5" verse="47">Na lawmte bek uh hopihin thupha na piak uh leh mi mawkmawkte sangin na hoihzawkna uh bang om ahi hiam? Gentail mite nangawn in tua bang ciang lel hih thei uhhi.
			</verse>
			<verse book="40" chapter="7" verse="2-5">Banghang hiam cihleh midangte' thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. 3 Banghangin na lawmte' mit sunga ninthem tang muhsak thei napi-in nangma mit sunga singluang tang phawk theilo na hi hiam? 4 Nangma mit sungah singluang a tang kimlai, bangci-in na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam? 5 No a kineihkhem mite aw, note' mit sunga singluang tang lakhia masa le uh cin, na lawmte uh mit sunga ninthem tang na lakkhiat theihna dingun hoihtakin khua na mu thei pan ding uhhi.
			</verse>
			<verse book="40" chapter="7" verse="12">Tua ahih manin note tungah hong kibawl ding na deih bangun midangte tungah na bawl un. Moses Thukhamte leh kamsangte' thuhilhnate pen hih mah a deihna a hihi.
			</verse>
			<verse book="40" chapter="10" verse="5-6">Zeisu in hih mi sawmlenihte sawl a, "Gentail mite gamsung ahi a, Samaria mite khuasungah ahi zongin lut kei un. 6 Tuu bangin a mangthang Israel mite lakah va paizaw un.
			</verse>
			<verse book="40" chapter="15" verse="22-24">Tua gamah a teng Kanaan nupi khat hong pai-in hong kiko a, "David' suan, Topa aw, kei hong hehpih in. Ka tanu in dawi vei a, nasia mahmah hi," ci-in a hong thum hi. 23 Ahi zongin Zeisu in kam khat beek paupihlo hi. Tua ciangin a nungzuite in Zeisu kiangah, "Hih nupi i nung zui-in kikoko ahih manin a ciahna dingin sawl in," ci-in a thum uhhi. 24 Zeisu in, "Tuu bangin a mangthang Israel mite lak bekah kei hong kisawl hi," ci-in a dawng hi.
			</verse>
			<verse book="40" chapter="21" verse="32">Banghang hiam cihleh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte leh numei paktatte in a um uhhi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uhhi.
			</verse>
			<verse book="40" chapter="23" verse="6-8">Pawi sungah a om uh ciangin uliante' tutna dinga a kibawl munah tunuam se uh a, kikhopna innsungah zong uliante tutna tutphah nuampente tungah a tunuam diak uhhi. 7 Mihon lakah mite in hopihin, ‘Sia aw,’ a cihding uh a ut uhhi. 8 Ahi zongin note pen, ‘Sia,’ na kicihding uhhilo hi. Sia khat bek na nei uh a, no adangte khempeuh unau khat na hi uhhi. 
			</verse>
			<verse book="40" chapter="23" verse="14">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Meigong numeite tungah nuamtak sa-in a neihsa teng uh laksakin na zangmang uh a, mite in mihoih hong saktheihna ding na deihna-un thu saupipi na ngen uhhi. Hih bangin na gamtatna uh hangin na gim thuak ding uh nasiazaw kan lai ding hi.
			</verse>
			<verse book="41" chapter="6" verse="2-3">A Sabbath ni ciangin kikhopna inn-ah thu a hilh hi. Ama thuhilh a za mi tampite in lamdangsa-in, "Hihpa in hih thute koi panin a ngah ahi hiam? Hihpa tungah a kipia pilna a bang pilna ahi hiam? Bangci-in na lamdang hici bawltheih ahi hiam? 3 Amah khutsiampa hilel a, Mary' tapa hilo ahi hiam? James, Joseph, Judas, leh Simon-te' u hilo ahi hiam? A nau numeite zong hih lai mah-a om hilo ahi uhhiam?" a ci uhhi. Tua hi a, amah sangzolo uhhi.
			</verse>
			<verse book="42" chapter="6" verse="32-34">"No hong itte bek it le uh cin banghangin thupha ngah ding na hi uhhiam? Mawhnei mite nangawn in amau a itte a it uhhi. 33 No tungah a hoihin a hong gamtate tung bekah a hoihin gamta le uh cin banghangin thupha ngah ding na hi uhhiam? Mawhneite nangawn tua bangmahin gamta uhhi. 34 Ngahkik ding na lametna uh mite tung bekah leitawi na piak uh leh banghangin thupha ngah ding na hi uhhiam? Mawhneite nangawn in zong a piakzah mah uh a ngahkik dingin khatlekhat kileitawi uhhi.
			</verse>
			<verse book="42" chapter="11" verse="18">Tua mah bangin Satan ukna sunga om mite zong khatlekhat kido le uh a ukna bangci kip ding ahi hiam? Kei pen, Beelzebul' vangliatna tawh dawi hawlkhia hi, nong ci uhhi.
			</verse>
			<verse book="42" chapter="16" verse="31">Ahi zongin Abraham in, ‘Amaute in Moses leh kamsangte' thu a man'nop kei uh leh, mi khat hong hingkikin amaute kiangah a va gen hangin umsakzo tuanlo ding hi,’ ci-in a dawng hi," a ci hi.
			</verse>
			<verse book="42" chapter="18" verse="11">Pharisee mipa dingin thu ngen a, ‘Pasian aw, kei pen midangte bangin a huaiham, a thumanlo, numei tungah a mawh mi ka hi kei hi; hua lai-a siahdongpa bang hilo ka hih manin nangma tungah ka nuamna kong pulak hi.
			</verse>
			<verse book="42" chapter="22" verse="26-27">Ahi zongin note lakah tua bang hilo ding hi; a lianpenpa a neupen bangin om ding a, a makai penpa a nungzui nunungpen bangin om ding hi. 27 Anne dingin sabuai-ah a tupa leh an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.
			</verse>
			<verse book="43" chapter="4" verse="9">Jew mite in buah tang uh a, Samaria mite' na zatte zanglo uh ahih manin, Samaria numei in Zeisu kiangah, "Banghangin nang Jew mi in kei Samaria numei kiangah tui hong ngen na hi hiam?" a ci hi.
			</verse>
			<verse book="43" chapter="7" verse="24">A tungthama kimu nate siksanin thu khen kei unla, thu taktak siksanin thu khenzaw un," a ci hi.
			</verse>
			<verse book="43" chapter="7" verse="41">pawlkhat in, "Hihpa, Christ ahi hi," a ci uhhi. Ahi zongin pawlkhat in, "Galilee gam panin Christ hong piang ding ahi hiam?
			</verse>
			<verse book="43" chapter="7" verse="52">Tua ciangin amaute in, "Nang zong Galilee gammi na hi hiam? Laisiangtho sung sim lecin Galilee gamsung panin kamsang khat beek a pian' ngeilohna thu na thei ding hi," a ci uhhi.
			</verse>
			<verse book="43" chapter="13" verse="12-17">Zeisu in amaute' khe a silsak khit ciangin a puan silhkik a, annek sabuai-ah a tutnasa mun hong zuanin, "Tu-a note tungah ka hong gamtatna thu na thei uhhiam? 13 Note in kei pen Siapa, leh Topa, na hong ci uhhi. Na hong cih uh mah bangin a man ka hihi. 14 Note' Topa leh Siapa in na khe uh hong silsak ka hih leh note khatlekhat na kisilsak kan ding uh kilawm hi. 15 Note tungah ka hong gamtat bangin note na gamtat theihna dingun a lim a hong lak ka hihi. 16 A mantakin ci lehang, sila pen a topa sangin lianzaw ngeilo a, a kisawlpa zong a sawlpa sangin lianzaw ngeilo hi. 17 Hih thu thei-in na zuih uh leh na lung uh nuam mahmah ding hi.
			</verse>
			<verse book="43" chapter="13" verse="34">Note tungah ka hong piak thak thu in: Note khatlekhat na ki-it ding uh a hihi. Note ka hong it mah bangin note khatlekhat na ki-it un.
			</verse>
			<verse book="43" chapter="17" verse="21">Pa aw, amaute khempeuh pumkhat a suahtheihna dingun ka hong ngetsak hi. Nangmah in kei na hong sawlna thu leitung mite in a uptheihna dingun eite gel pawlkhat ihih mah bangin amaute zong eite tawh pawlkhat hong hi ta hen.
			</verse>
			<verse book="44" chapter="6" verse="1">Tua khit ciangin thu um mi hong tam tektek a, Jew mite leh Grik pau a zang Jew mite kikalah kiphunsanna thu hong om hi. Grik pau a zang Jew mite in, "Annek tuidawn, sumlepai hawmna-ah ka meigong numeite uh hong kipiaksak lo hi," ci-in lungkimlo uhhi.
			</verse>
			<verse book="44" chapter="7" verse="52">I pu i pate in kamsang a bawlsiatloh khat beek omlo hi. Pasian' deihna bangin a gamta a Nasempa a hong paina ding thu a genkhol Pasian' kamtaite na that uh a, tu-in note in tua nasempa lehhekin na that leuleu uhhi.
			</verse>
			<verse book="44" chapter="10" verse="26-28">Ahi zongin Peter in amah kaito a, "Ding in; kei zong mihing mah ka hi lel hi," a ci hi. 27 Tua bangin a kiho kawmin Peter zong innsungah tum a, mi tampi tak a na om a muh ciangin 28 amaute kiangah, "Note mahmah in zong limtakin na theih ciat uh mah bangin Jew mite pen minam dangte kiangah hawhin a kikholh ding a ngeina hilo hi. Ahi zongin mi khat peuhpeuh a nin hi, ci-in ka ngaihsutlohna dingin Pasian in kei tungah a thu hong lakkhin zo hi.
			</verse>
			<verse book="44" chapter="10" verse="34-35">Tua ciangin Peter a kam ka-in thu hilh ding kipan a, "Pasian in kuamah angvan' tuam neiloin, 35 kua mi kua mi hita leh amah zahtakin a manin a gamta mi khempeuh a san'na thu teltakin ka thei hi. 
			</verse>
			<verse book="44" chapter="10" verse="45">Gentail mite tungah zong Pasian in a Khasiangtho a piakkhongna thu a muh uh ciangin Joppa khua panin Peter tawh a hong paikhawm Jew mi thu umte in lamdang a sa mahmah uhhi.
			</verse>
			<verse book="44" chapter="11" verse="3">"Banghangin vun a ki-atlo Gentail mite' inn-ah tung a, amaute tawh an nangawn nekhawm na hi hiam?" a ci uhhi.
			</verse>
			<verse book="44" chapter="15" verse="7-9">Sauveipi a kisel khit uh ciangin Peter hong ding a, "Lawmte aw, Gentail mite in Pasian' thu za-in a uptheihna dingun amaute tungah Lungdamna Thu a hilh dingin sawtpi lai pekin note lak panin Pasian in kei hong teelkhiatna thu na thei uhhi. 8 Mihingte' lungsim sungthu a thei Pasian in Gentail mite in zong thu a uptheih ding mah hi, cih a lahna-in eite tungah a hong piak mah bangin amaute tungah zong Khasiangtho a pia hi. 9 Pasian in eite leh Gentail mite deidanna hong neilo a, amaute in zong a up manun mi siangtho-in a bawl hi.
			</verse>
			<verse book="44" chapter="17" verse="26">Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a pian'sakma pekin, mihingte' nuntak tanvei ding leh a ten'na ding uh mun a sehsa a hihi.
			</verse>
			<verse book="45" chapter="1" verse="16">Lungdamna Thu ka muang mahmah hi. Tua thu pen a masa-in Jew mi, tua zomin minam dangte, thu um mi khempeuh a honkhiazo Pasian' vangliatna a hihi.
			</verse>
			<verse book="45" chapter="2" verse="9-11">Jew mi-a kipan Gentail mi dongin a gamtat sia mi khempeuh in gimna leh lungkhamna thuak ding uhhi. 10 Tua mah bangin Jew mi-a kipanin Gentail mi dongin a gamtat hoih mi khempeuh in minthan'na, pahtawina, leh nopsakna ngah ding uhhi. 11 Bang hang hiam cih leh Pasian in kuamah deidan loin mi khempeuh tungah a kibangin thu a khen hi. 
			</verse>
			<verse book="45" chapter="10" verse="12">Banghang hiam cihleh Jew mi leh Gentail mi a kideidanna omlo ahih manin Topa pen mi khempeuh' Topa hi kim a, ama kiangah a ngen khempeuh tungah thupha tampi tak a pia hi.   
			</verse>
			<verse book="45" chapter="12" verse="3">Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.
			</verse>
			<verse book="45" chapter="12" verse="16">Mi deidan loin a kibangin en un. Kiphasak loin mineute tawh kikhawlthei unla, kipilsak se kei un.
			</verse>
			<verse book="45" chapter="14" verse="1">Upna neu mite pawlbawl unla, na ngaihsutna uh a kituah kei leh zong mawhsak kei un.
			</verse>
			<verse book="45" chapter="16" verse="17">Lawmte aw, note' theihsa thute gensia langpangin, mite' upna nawngkaisakin pawl a kikhensak mite kidawm un. Tua bang mite tawh kikhawl vet kei un.
			</verse>
			<verse book="46" chapter="12" verse="13">Jew mi ihi a, Gentail mi ihi zongin, sila ihi a, sila a hilo ihi zongin, eite minam tuamtuam ihih hangin Khasiangtho khat bek mah in Zeisu' pumpi a suak dingin ama sungah hong phum a, eite khempeuh tungah a hong kipia pen tua a kibang Khasiangtho khat bek mah a hihi.
			</verse>
			<verse book="46" chapter="14" verse="10">Leitungah pau nam tampi om a, ahi zongin khiatna a neilo khat beek omlo hi.
			</verse>
			<verse book="46" chapter="14" verse="33-35">mihon biak kikhopna sungah numeite pauloin om uh hen. Numeite a kiniamkhiatna ding thu Jew Thukham in a gen mah bangin amaute in mihon lakah thu a gen ding uh kiphallo hi. 35 Amaute in a theihnop uh thu a om leh, inn panin a pasalte uh dong ta uh hen. Banghang hiam cihleh mihon lakah numeite kam a pau ding zumhuai hi.
			</verse>
			<verse book="48" chapter="2" verse="6">Jerusalem khua-a om makai liana kinei mite in kei' nasepna tawh kisai thu-ah bangmah genthuah ding neilo uhhi. (Pasian in maitang zahtak tuam nei tuanlo ahih manin hih bangin thu a gen ngam ka hihi.)
			</verse>
			<verse book="48" chapter="2" verse="12">James in a hong sawl mi pawlkhatte, tua khua-ah a hong tun'ma-in Peter in thu um Gentail mite tawh an nekhawm napi-in, Gentail mite vun at ding hi, a ci mite a kihtakna hangin tua mite hong tun' ciangin Gentail mite tawh an nekhawm ngam nawnloin hong kihemkhia hi.
			</verse>
			<verse book="48" chapter="3" verse="27-29">Christ sungah a kiphum note in Christ' pianzia a nei khinta na hi uhhi. 28 Tua ahih manin Jew mi leh Gentail mi, sila leh sila a hilo, numei leh pasal cih bangin kideidanna om nawnlo a, note khempeuh Christ tawh na kipawlna hangun pawlkhat hi-in, a kibangkim na hi uhhi. 29 Christ tawh na kipawl nak uh leh Abraham' suante na hita uh a, Pasian' hong khap thute a ngah ding na hi uhhi.  
			</verse>
			<verse book="48" chapter="5" verse="20-21">milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi.
			</verse>
			<verse book="49" chapter="2" verse="11">Amau mahmah in amau pumpi tungah a hihna uh tawh vun a ki-at mite ka hi uh a ci Jew mite in, vun a ki-atlo mite a hong cih uh, na pian' na patun Gentail mi ahi note in nidanga na omzia uh phawkkik dih un.  
			</verse>
			<verse book="49" chapter="2" verse="14-19">Christ mahmah in Gentail mite leh Jew mite pawlkhatin hong bawl ahih manin eite tungah nopsakna a hong piapa a hihi. Hih minam nihte khenin gal a piangsak dalna pen Christ in ama pumpi tawh a satkham hi. 15 Amah tawh kipawlna hangin minam nihte pawlkhat a suahtheihna dingin minam a dei Jew Thukham leh a ngeinate khempeuh phiatin, eite pawlkhat hong suahin a hong kilemsak hi. 16 Singlamteh tungah a sihna tawh Christ in kilangneihna beisak a, tua singlamteh hangin minam nihte pawlkhat suahin Pasian kiang a tun'pih hi. 17 Tua hi a, Christ in Pasian tawh a kigamla no Gentail mite tung leh Pasian tawh a kinai Jew mite tungah kilemna ding Lungdamna Thuhoih a hong hilh hi. 18 Christ hangin Jew mi leh Gentail mi ahi eite khempeuh, Khasiangtho huhna tawh Pa Pasian kiangah i paithei hi. 19 Tua ahih ciangin no Gentail mite pen a pualam mi, gamdang mite na hi nawn kei uh a, Pasian mite tawh minam khat hita-in, Pasian innkuan sung mite na hita uhhi.
			</verse>
			<verse book="49" chapter="6" verse="8-9">Salte ahi a, sal ahilote ahi zongin na hoih a sem mi khempeuh, Topa in thaman a piakding lamtak na thei un. 9 Tote aw, silate in note hong bawl mah bangin note in zong amaute limbawl unla, tawn' gawpgawpnate zang nawn kei un. Note leh na silate uh vantung panin To khat khutnuai-ah a om na hihna uh leh tua Topa in kuamah maitang zahtak tuam neiloin a kibangin mi khempeuh thu a khen ahihna thu na phawk ta un.
			</verse>
			<verse book="50" chapter="2" verse="3-4">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. 4 Note' phattuamna ding bek ngaihsun kei unla, midangte' phattuamna ding ngaihsutsak zaw un.
			</verse>
			<verse book="51" chapter="3" verse="10-11">ngeina thak tawh kituakin gamta un. Eite a hong piangsak Pasian a kicing takin i theih semsemna dingin amah a sun dingin a hong thakbawl tawntung a hihi. 11 Tua ahih manin Gentail mi leh Jew mi, vun-at mi leh vun-atloh mi, khuapi mi leh khuaneu mi, sila leh sila a hilo, cih bangin a kilamdan'na omlo a, Christ pen mi khempeuh-a' ding hi thei a, thu khempeuh-a' ding hi thei a, thu khempeuhah amah bek a hihi.
			</verse>
			<verse book="51" chapter="3" verse="25">A manloin a gamtate in ahih leh a gamtatna bangun thuak ding uhhi. Pasian in kuamah deidan loin amau' gamtatna bang ciatin thu a khen a hihi.
			</verse>
			<verse book="54" chapter="2" verse="4">Mi khempeuh in hotkhiatna ngahin, thuman a theihkim ding Pasian in deih hi.
			</verse>
			<verse book="54" chapter="5" verse="21">Hih ka hong gen thute na zatna-ah kuamah guptuam paihtuam nei hetloin hoihtakin hong mangin na zatna dingin Pasian, Christ Zeisu, leh a siangtho vantung mite' muhna-ah limtakin a hong gen ka hihi.
			</verse>
			<verse book="56" chapter="3" verse="10-11">Kitot, kikhenna ding a piangsak mite pen khatvei nihvei bang na hilh khit ciangin kisukha nawn vet kei in. 11 Tua bang mite a kisiakhin hi a, a mawhna un a khialhna uh a kilangsak ahihna thu na thei in.
			</verse>
			<verse book="59" chapter="1" verse="27">Pa Pasian in a siangtho biakna citakin a ngaihsut thu in: Tagahte leh meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna a hihi. 
			</verse>
			<verse book="59" chapter="2" verse="1-9">Sanggamte aw, minthan'na vang tawh a kidim i Topa Zeisu Christ umin na om laitakun a pualama kilang pianziate siksanin mi na deidan kei un. 2 Gentehna-in, kham zungbuh bulhin puan manpha a silh mihau khat leh puan siasa a silh mizawng khat, note' kikhopna-ah hong paikhawm leh, 3 limtakin a kizem mipa zahtakbawl zaw-in, "Hih lai-ah tutna nuamah hong tu in," ci le uh cin a, ahi zongin mizawngpa kiangah, "Tua lai-ah na ding phot in," cihna ahi a, "Sual tung hih ka khe kiang khawngah hong tu in," cihna ahi zongin kam na zat uh leh, 4 mi a deidan na hi uh a, ngaihsutna hoihlo nei-in a gamta na hi uhhi. 5 Sanggamte aw, hoihtakin na ngai un. Pasian a it mite tungah piakdingin a ciam vantung gam a ngahding leh upna thu-ah mihau a suak dingin Pasian in leitung mizawngte a teel hinapi-in, 6 note in mizawngte na simmawhbawl uhhi. Note hong bawlsia-in thukhen zum hong tun' pahpahte, mihaute hizaw uhhi. 7 Pasian in note a hong phuah min hoih a gensiate, mihaute mah ahi uhhi. 8 Laisiangtho sungah, "Nangmah na ki-it bangin na vengte na it in," ci-in a genna Topa' Thukham zui le uh cin a hoih hi pah hi. 9 Ahi zongin mi na deidan uh leh note a khial na hi uh a, Thukham a palsat na hi veve uhhi.   
			</verse>
			<verse book="60" chapter="1" verse="17">Mi khempeuh amau gamtatna tawh kizui-in a kibang kimin thu a khen Pasian kiangah thu na nget uh ciangin, "Pa aw," ci na hih manun hih leitungah na om laiteng uh amah zahtakin om un.
			</verse>
			<verse book="65" chapter="1" verse="19">Hih mite in pawl kikhenna piangsakin, amau pumpi deihna bangin gamta uh a, Khasiangtho zong neilo uhhi.
			</verse>
			<verse book="66" chapter="7" verse="9">Tua khit ciangin ka khuadak leh mi namkim, pau namkim panin kuama sim zawhloh dingin a tam mahmah mihonpite, tokhom mai leh Tuuno mai-ah ding uh a, puanpak silhin a khut uhah nisuh hiang a tawi uh ka mu hi.
			</verse>
			<verse book="66" chapter="14" verse="6">Tua ciangin leitungah a teng mi namkim, pau namkim a zang mite tungah a tawntungin Lungdamna ding Thu gen ding a nei vantung mi khat vankim lai-ah a leeng ka mu hi.
			</verse>
			<verse book="66" chapter="22" verse="17">Khasiangtho leh Mothak in Zeisu kiangah, "Hong pai in," a ci uhhi. Hih thu a za mi khempeuh in zong Zeisu aw, "Hong pai in," ci ta uh hen. A dangtak mi khempeuh hong pai uh hen la, a deih khempeuh in nuntakna tui a khongin hong la ta uh hen.

			</verse>
		</category>
		<category id="17">
			<verse book="1" chapter="2" verse="8-17">{ Topa } Pasian in nisuahna lamah Eden huan khat bawl hi. Tua lai munah ama bawlsa mipa koih hi. 9 A deihhuai, nek dinga a hoih singkung nam khempeuh, huan laizangah nuntakna singkung zong, leh a pha leh a sia theihna singkung, lei sung panin { Topa } Pasian in posak hi. 10 Huan sung a kawtsak dingin Eden nawkin gun khat hong luang a, tua mun panin gun hong kikhenin li hong pha hi. 11 A masa pen gun a min Pishon hi a, kham a omna, Havilah gambup kimkotah a luang pen a hihi. 12 Tua gama khamte hoih hi. Tua munah bedolak singnai leh onik suang om hi. 13 A nihna gun min Gihon hi a, Kush gam kimkotah a luang pen a hihi. 14 Assiria gam nisuahna lamah a luang a thumna gun min Hiddekel a hihi. A lina gun pen Eufratis gun a hihi. 15 { Topa } Pasian in mipa la-in, Eden huan kho-in a kem dingin a koih hi. 16 { Topa } Pasian in mipa thu pia a, "Na ut utin huan sung singkung gah khempeuh na ne thei ding hi. 17 Ahih hangin a pha leh a sia theihna singkung gah pen na ne kei ding hi. Bang hang hiam cih leh tua na nek ni-in na si ding hi," a ci hi.
			</verse>
			<verse book="1" chapter="2" verse="25">Mipa leh a zi a guaktangin om uh a, maizum lo uhhi. 
			</verse>
			<verse book="1" chapter="3" verse="23">Tua ahih ciangin { Topa } Pasian in, amah a kipiansakna leitang a kho dingin eden Huan panin mipa a sawlkhia hi.24Amah in mipa hawlkhia hi. Kherub-te leh mun khempeuh a nga thei meikuang namsau pen eden Huan nisuahna lamah nuntakna singkung lampi a cing dingin a koih hi.
			</verse>
			<verse book="1" chapter="4" verse="16">Tua ciangin { Topa' } omna panin Kain paikhia-in eden nisuahna lam Nod gam sungah a teng hi.
			</verse>
			<verse book="1" chapter="13" verse="10">Lot zong khuadak a, Jordan gun kuam mun khempeuh in limtakin tui ngahin { Topa' } huan hita leh, Zoar lama Egypt gam tawh hita leh kibang hi, ci-in mu hi. Hih pen { Topa } in Sodom leh Gomorrah a suksiat hun ma a hihi.
			</verse>
			<verse book="12" chapter="19" verse="12">Ka pu ka pate in a suksiat minam Gozan, Haran, Rezef, leh Telassar gam sunga eden mite, tua minamte' pasian-te in amaute honkhiazo ahi hiam?
			</verse>
			<verse book="14" chapter="29" verse="12">Tua ciangin Levi mite, Kohath' beh sung panin Amasai' tapa Mahath, leh Azariah' tapa Joel; Merari' beh sung panin Abdi' tapa Kish, leh Jehallelel' tapa Azariah; Gershon beh sung panin Zimmah' tapa Joah, leh Joah' tapa eden;
			</verse>
			<verse book="14" chapter="31" verse="15">Eden, Miniamin, Jeshua, Shemaiah, Amariah, leh Shekaniah-te in siampite' khuapi sungah a moi a ham a kibangin a khen khenin, a ngah ding ciat a sanggamte uh tungah a hawm dingin cihtakna tawh amah huh uhhi.
			</verse>
			<verse book="23" chapter="37" verse="12">Ka pu ka pate un a suksiat minamte, Gozan minam, Haran minam, Rezef minamte, leh Telassar khua-a om eden mite pen amau' pasian-te in honkhiazo ahi hiam?
			</verse>
			<verse book="23" chapter="51" verse="3">"Tu-in Zion ka hehnem ding hi. A kisia ama munte khempeuh puahpha-in, ama gamlakte eden huansung ka bangsak ding a, ama sehnel gamte { Topa}' huan ka bangsak ding hi. Ama sungah lungdamna leh kipahna, lungdam kohna leh lasakna awging om ding hi.
			</verse>
			<verse book="23" chapter="58" verse="11">Tua ciangin note lam kong lak tawntung ding a, na hoihte tawh kong lungkimsak ding hi. A cidam a thahatin kong omsak ding hi. Tui tampi a ngah tawntung huan, a kang ngeilo ciktui tawh na kibang ding uhhi.
			</verse>
			<verse book="24" chapter="23" verse="26">Zuauthu tawh thu hilh a, a phuahtawm uh thu a hilh kamsangte' lungsim sungah zuauthu bang tanvei tenglai ding ahi hiam?
			</verse>
			<verse book="24" chapter="31" verse="12">Amaute hong pai-in Zion mual tungah ngaihtakin la sa ding uh a, { Topa' } hehpihna ahi, buh, leenggahzu, sathau leh tuuno, bawngnote' hangin amaute a lungdam mahmah ding uhhi. A nuntakna uh, tui a kibuak huan bang ding a, lungkham nawnlo ding uhhi.
			</verse>
			<verse book="26" chapter="27" verse="23">Haran, Kanneh, eden, Asshur, leh Khilmad khuapite in zong nang tawh sumlei sumzuakna-ah kizopna hong nei uhhi.  
			</verse>
			<verse book="26" chapter="28" verse="13-14">Pasian' Eden huansungah nang na teng a, suangmanpha nam khempeuh tawh na kizem hi. Karnelian, topaz, leh jasper, khrisolait, beryl, leh onik, sapfaia, karbankel, leh emerald suangmanphate, nangma kizepna hi a, kham tawh kibawl kizepna tampi tak zong na nei lai hi. Hihte khempeuh nangma-a' dingin na suah ni-in a hong kibawlsak a hihi. 14 Sathau a kinilh kherub-te nang ka hong cingsak a, ka mual siangtho tungah nang na teng a, a te zaizai suangmanphate lakah na vak kawikawi hi.
			</verse>
			<verse book="26" chapter="31" verse="9">A melhoihin ka bawl a, a hiang ka zausak hi. Pasian' huan sunga a po singkung khempeuhte' en'in ka bawl hi.
			</verse>
			<verse book="26" chapter="31" verse="16-18">Misite' omna Leinuai khua-ah tua singkung ka khiatsuk ciangin, a kiatna ging in minam khempeuh lokgawp ding hi. Tua singkung a kiat manin eden singkung khempeuh, leh a hoihpen, limtakin tui a ngah Lebanon singkungte khempeuh in zong Leinuai-ah nuamtuam na sa ding uhhi. 17 Bang hang hiam cih leh a sisate a zuan dingin misite' omna Leinuai-ah amah tawh a paikhawm ding uhhi. Ama limnuai a belte khempeuh, minam dangte' lakah kithehthang khin uhhi. 18 "Tua singkung pen Egypt kumpipa Faro leh ama mite a hihi. eden huana singkungte nangawn tua zahin lianin hoih zolo hi. Ahi zongin, eden huana singkungte mah bangin, Pasian' thu a ngaihsunlo, gasunga a site' omna a zuan dingin, misite' omna Leinuai a manawh ta a hihi. Topa { Pasian } in hih thu ka gen khin hi," hong ci hi.
			</verse>
			<verse book="26" chapter="36" verse="35">Hih leitang pen gammang tulak a bang ngei hinapi-in tu-in eden Huan a batna leh a kisusia, a kiluhgawp, a kinusiacip khuapite pen tu-in a muan'huai kulh tawh ki-umin a sungah mi a ten'na thu mi khempeuh in gen belin nei ding uhhi.
			</verse>
			<verse book="29" chapter="2" verse="3">A madawkte, a haltum thei meikuang bang a, a nungdalte, mei-am alh tawh kibang hi. Amau hong tun' ma-in gamsung teng khempeuh eden huan a bang hi a, amau' khit ciangin a kinusiacip keugaw gam tawh kibang hi. Amaute kiang pan a suakta bangmah omlo hi.
			</verse>
			<verse book="66" chapter="2" verse="7">Tua ahih manin zakna ding bil a neite in Khasiangtho in pawlpite kiangah a gen thute na za un. A gualzo mite tungah, Pasian' Huan sunga om nuntakna singgahte a nektheihna dingun thu ka pia ding hi.
			</verse>
			<verse book="66" chapter="22" verse="1-3">Tua ciangin vantung mi in Pasian leh Tuuno tokhom panin a hong luangkhia, kristal suangmanpha bangin a te selsel gun tui hong lak a,2 khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawmlenih vei a gah hi. A tehte zong natna damna ding zatui-in kizang hi.3 Pasian' samsiatna a ngah peuhpeuh tua khuasungah omlo hi. Tua khuapi sungah Pasian leh Tuuno' tokhom om ding a, ama nasemte in amah a bia ding uhhi.

			</verse>
		</category>
		<category id="18">
			<verse book="2" chapter="14" verse="14">{ Topa } in note-a' dingin hong dosak ding a, note ahih leh na om hithiat ding uhhi bek hi," a ci hi.
			</verse>
			<verse book="2" chapter="23" verse="4-5">"Na langneih mite' bawngtal ahi a, a la ahi zongin a gammang na tuah uh leh ama kiangah na hawlkik ding uhhi. 5 Nangmah a hong mudahpa' la a van tawh a puk na muh leh a la tawh amah na nusia kei ding a, tua la phot toh ding na huh ding hi.
			</verse>
			<verse book="2" chapter="23" verse="22">"Ahih hangin note in ama aw limtakin ngai-in keima gen bangin na gamtat uh leh na galte uh' tungah gal ka hi ding a, na langte uh' tungah lang ka hi ding hi.
			</verse>
			<verse book="3" chapter="26" verse="6">"Keimah in gam sungah nopsakna hong pia-in, note lungnuam takin na lum ding uh a, bangmah in note hong lausaklo ding hi. Keimah in gamsung panin ganhing gilote ka hawlkhia ding a, galkidona in na gam uh hong nawklo ding hi.
			</verse>
			<verse book="5" chapter="7" verse="17-18">Na lungsim uhah, ‘Hih minamte ei sangin tamzaw hi. Amaute bangci suankhiat zawh ding ihi hiam?’ na cih khak uh leh, 18 amaute na kihta kei ding uhhi. { Topa } na Pasian un Faro leh Egypt mite khempeuh tungah a hih,
			</verse>
			<verse book="5" chapter="20" verse="1">"Na langte uh a do dingin pai-in a sakolte, a leengte, leh a galkapte uh nomau-a' sangin a tamzaw-in na muh uh hangin amaute na kihta tuan kei ding uhhi. Banghang hiam cihleh Egypt gam panin note a hong paikhiatpih { Topa } na Pasian uh note tawh hong om hi.
			</verse>
			<verse book="5" chapter="28" verse="7">"{ Topa } in, note' langah hong pang na galte uh na mai uhah lelhna thuaksak ding hi. Amaute lampi khat tawnin hong kuan ding uh a, note' mai panin lam sagih tawnin taikeek ding uhhi. 
			</verse>
			<verse book="5" chapter="33" verse="27">Tawntung Pasian pen nangma omna hi a, nangmah huh dingin tawntung khutte a om hi. Amah in na mai-ah galte nawtkhia-in, ‘Susia un,’ ci hi.
			</verse>
			<verse book="9" chapter="12" verse="11">Tua ciangin { Topa } in Jerubbaal, Barak, Jefthah, leh Samuel hong sawl a, na kiim khempeuh uha na galte uh khutsung panin note hong honkhia a, note lungmuang takin na om uhhi.
			</verse>
			<verse book="10" chapter="19" verse="6">Banghang hiam cihleh nangmah in nang hong mudahte it-in nang hong itte na mudah hi. Banghang hiam cihleh a ukte leh nasemte nang-a' dingin bangmah ahihlohna tuni-in na kitelsak hi. Banghang hiam cihleh Absalom hing-in kote khempeuh tuni-in si le ung na nuam ding ka thei hi.
			</verse>
			<verse book="10" chapter="22" verse="1-3">Tua ciangin { Topa } in ama galte khempeuh' khutsung, leh Saul' khutsung panin amah a hotkhiat hunin David in hih la kammalte { Topa' } tungah a gen hi. 2 Amah in, "{ Topa }, kei hong hupa, ka kulhpi, kei hong honkhiapa, 3 ka Pasian, ka kihutna, ka buknapa, lum bangin kei a hong dal, ka munmuan'huai leh ka belh, keimah hong honkhiapa hi a, ngong hihna panin hong hon hi.
			</verse>
			<verse book="18" chapter="31" verse="29-30">"Ka galte'n gim a thuak teh ka kipak ngei kei a, haksatna a tuah uh teh ka lungdam ngei kei hi. 30 A sih ding uh deihna tawh ka samsia ngei kei hi.
			</verse>
			<verse book="19" chapter="17" verse="7">Amau' galte' kiang panin nang hong belte a honpa aw, na itna kip lamdang takin hong lak in.
			</verse>
			<verse book="19" chapter="18" verse="48">ka galte kiang panin keimah a hong honkhiapa minthangin vanglian ta hen. Ka langte tungah keimah nong liansak a, mi ngongtatte kiang panin na hong honkhia hi.
			</verse>
			<verse book="19" chapter="23" verse="5">Ka galte omna mai-ah kei aa ding an nong lui hi. Ka lu sathau nong nilh aa, ka hai a dimlet hi. (HCN)
			</verse>
			<verse book="19" chapter="23" verse="5">Keima galte' muhna munah an nong lui hi. Thupi takin nong pahtawi a, keima hai zong dimlet ta hi. (TDM)
			</verse>
			<verse book="19" chapter="23" verse="5">Ka galte ompi-in ka mai ah sabuai nong lui hi. Ka lu sathau nong nilh a; ka hai a dimlet hi. (ZIV)
			</verse>
			<verse book="19" chapter="35" verse="1-5">{ Topa } aw, kei hong langpangte langpang in la, kei hong dote do in. 2 Lum lian leh lum neu la in la, keimah hong huh in! 3 Teipi leh teitangzang dok in la, kei hong delhte' lam ngat in! Keima tungah, "Nang a hong honpa ka hi," hong ci in. 4 Kei hong sawmte mai zumin mindaisak ta in! Keima siatna ding a bawlte nungkik sakin sisak in! 5 { Topa' } vantung mi' hawlna tawh huih letkhiat ansite tawh amaute kibangsak in.
			</verse>
			<verse book="19" chapter="37" verse="1-2">Migilote' hangin kilungsosak kei in la, a manloin a gamta mite en' dingin ngaihsun kei in. 2 Banghang hiam cihleh lopa bangin amaute vulpak ding uh a, lokung hingte bangin keutum ding uhhi. 
			</verse>
			<verse book="19" chapter="40" verse="13-15">{ Topa } aw, keimah hong honkhia nuam in. { Topa } aw, hong huh meng in. 14 Kei a hong that nuamte zahhuaisak in la, maisiasak in. Keima siatna ding a deihte nungkiksak in la minsiasak in. 15 Keima tungah, "Ha ha!" hong ci vialte zahhuaina tawh maikhingsak in.
			</verse>
			<verse book="19" chapter="43" verse="1">Pasian aw, ka dikna hong langsak in la, migilote tawh ka thu-ah kei hong pan'pih in. Mi khemte leh thutanglote kiang panin kei hong honkhia in.
			</verse>
			<verse book="19" chapter="56" verse="5">Amaute in ka vai siatsak ding sunthapai-in hanciam uh a, amau' ngaihsutnate khempeuh keima siatna ding a hihi.
			</verse>
			<verse book="19" chapter="57" verse="4-6">Huaihamna tawh mihing a netum, humpinelkai tawh a kibang mite' lakah ka om hithiat hi. Amau' hate, namsau hiam tawh kibang hi. 5 Pasian aw, vantungah na liatna kilangsak in. Leitung khempeuhah na minthan'na omsak in. 6 Amaute in keima khe, thang hong siah uh a, lungkhamin hong koih uhhi. Ka paina ding munah gum khat to uh a, ahih hangin tua gum sungah amaute mah kia uhhi.
			</verse>
			<verse book="19" chapter="59" verse="1-2">Ka Pasian aw, ka galte' kiang panin keimah hong honkhia in. Kei a hong langpangte panin kei hong dal in. 2 Siatna a bawlte' kiang panin hong suaktasak in la, mi that nuamte' kiang panin keimah hong hon in.
			</verse>
			<verse book="19" chapter="60" verse="12">Pasian tawh khauhtakin i hih ding hi. Amah pen i galte hong sikcipsak dingpa a hihi.
			</verse>
			<verse book="19" chapter="69" verse="4">Thu omlopi-in kei a hong mudah mi, ka lu tunga samzangte sangin tamzaw uhhi. Kei a hong susia ding, zuauthu tawh a hong dote hat mahmah uhhi. Kei' guk lohpi ke'n loh ding ka hi hiam?
			</verse>
			<verse book="19" chapter="71" verse="1-4">{ Topa } aw, nang kong bel hi. Kei hong zahhuaisak kei in. 2 Na thumanna tawh kei hong huh in la, hong honkhia in. Keima lamah na bil hong ngat in la, hong hon in. 3 Hong hon dingin ka belh suangpi, ka kulh muan'huai, hong hi ta in; banghang hiam cihleh keimah hong honpa leh ka belhpa na hi hi. 4 Ka Pasian aw, migilote' khutsung pan leh thumanlo mite leh migilote' matna panin keimah hong hon in.
			</verse>
			<verse book="19" chapter="71" verse="10">Banghang hiam cihleh ka galte kihoho-in, keimah hong thahnopna thu kikumkum uhhi.
			</verse>
			<verse book="19" chapter="73" verse="1-9">Israel mite bangin a lungsim a siangtho a thutang mite tungah Pasian hoih takpi hi. 2 Ahih hangin kei ka hih leh ka khe kisuipuk dektak a, ka khe taal dektak hi. 3 Banghang hiam cihleh migilote' daupaina ka muh ciangin mi kihisakte ka eng hi. 4 Banghang hiam cihleh amaute in nat velvalna bangmah thuaklo uh a, a pumpi uh cidamin zol hilhial hi. 5 Amaute in midangte bangin haksatna thuaklo uh a, amaute in midangte bangin gimna ngahlo uhhi. 6 Tua ahih ciangin amaute in khainiang bangin kiphatsakna ok uh a, puan bangin ngongtatna silh uhhi. 7 A lungsim panun gitlohna pusuaksak uh a, a ngaihsutna uh gitlohna tawh a dimlet hi. 8 Amaute in mi thusim loin el pau uh a, kiliatsakna tawh a sucip dingin mi a tawng uhhi. 9 Amaute' gensiatna in vantung dong banto a, kiliatsakna tawh leitungah thu gen kawikawi uhhi.  
			</verse>
			<verse book="19" chapter="86" verse="14">Pasian aw, mi kihisakte, kei langpangin hong kipan hi. Thu-helhawt mi pawlkhat in kei, thah hong sawm uh a, amaute in nang hong thudonlo uhhi.
			</verse>
			<verse book="19" chapter="88" verse="17">Amaute in tuikhang bangin sun tawntungin kei hong umcih uh a, kei hong tuamcip uhhi.
			</verse>
			<verse book="19" chapter="91" verse="1-4">Sangpenpa' liahna sung, Vanglianpa' liim sungah a om mi khempeuh in 2 { Topa' } tungah, "Ka bukna leh ka munkip muan'huai, ka muan' ka Pasian na hi hi," ci ding uhhi. 3 Banghang hiam cihleh amah in thangsiahpa' thangzak leh a lauhuai pulnatna panin nang hong honkhia ding hi. 4 Amah in a khate tawh nang hong tuam ding a, ama khate' nuai-ah bukna ding na mu ding hi. Ama thumanna in nang hong dalin hong hu ding hi. 
			</verse>
			<verse book="19" chapter="102" verse="8">Sun nilohin ka galte in kei hong zahko uh a, kei hong simmawhte in ciamsiatna-in ka min a zang uhhi.
			</verse>
			<verse book="19" chapter="109" verse="2-5">Banghang hiam cihleh migilote leh zuauthu gente keima langah hong pang uh a, keimah hong gensia-in, zuauthu bekbek genin nei uhhi. 3 Amaute in muhdah kamte pau-in kei hong gensia uh a, thu omlopi-in kei hong langpang uhhi. 4 Amaute ka itna, amaute-a' dingin thu ka ngetsakna nangawn amaute in hong thukna-in kei hong mawhsak uhhi. 5 Tua ahih ciangin amaute in hoihna-a' dingin siatna itna-a' dingin muhdahna tawh kei hong thuk uhhi.
			</verse>
			<verse book="19" chapter="116" verse="8">{ Topa } in sihna panin kei hong honkhia hi. Ka khituite hong kangsak a, kei hong guallelsak lo hi.
			</verse>
			<verse book="19" chapter="119" verse="134">Nangma thuhilhte ka zuih theihna dingin hong nengniamte' kiang pan kei hong honkhia in.
			</verse>
			<verse book="19" chapter="129" verse="1-3">"Ka neu lai-a kipanin nakpi takin amaute in kei hong gimsak uhhi," Israel in tu-in ci ta hen. 2 "Ka neu lai-a kipanin nakpi takin amaute in kei hong gimsak uh a, ahih hangin amaute in kei hong zo nailo uhhi. 3 Lo khote in lei a kuih bangin ka nungzang hong kuikek uh a, tu-ma-kuakte tawh kibangsak uhhi.
			</verse>
			<verse book="19" chapter="136" verse="24">I galte' kiang pan eite hong honkhiapa tungah, banghang hiam cihleh ama itna kip tawntung hi.
			</verse>
			<verse book="19" chapter="138" verse="7">Haksatna tuamtuamte ka thuak ciangin kei nong kem hi. A heh ka galte, kei' tangin nong dosak a, na thahatna tawh kei na hong honkhia hi. 
			</verse>
			<verse book="19" chapter="140" verse="1-2">{ Topa } aw, migilote kiang panin kei hong honkhia in la, mi ngongtatte kiang panin kei hong kem in. 2 Amaute in a lung sung uhah thusia geelgeel uh a, gal phuang ngitnget uhhi.
			</verse>
			<verse book="19" chapter="143" verse="9">{ Topa } aw, ka langte' kiang panin kei hong honkhia in. Nangmah a bel dingin ka hong tai hi.
			</verse>
			<verse book="19" chapter="144" verse="11">A gilo galte kiang panin kei hong hon in la, a kam uh tawh zuauthu a gen limtakin kiciamna a bawl khit ciang nangawnin zuau a gen lai veve gamdang mite' khutsung pan kei hong honkhia in.
			</verse>
			<verse book="20" chapter="16" verse="7">{ Topa' } deih bangin gamtatna pen galte nangawn lawma kaihzawhna a hihi.
			</verse>
			<verse book="20" chapter="17" verse="4">Migilote in gitlohna thu bek mah ngaihin nei uh a, zuautheite in zuauthu mah ngaihin nei hi.  
			</verse>
			<verse book="20" chapter="25" verse="21-22">Na galte a gil a kial leh an pia in la, a dang a tak leh tui pia in. 22 Tua hi leh amau' maizumna dingin a bawl na hi a, { Topa } in nang tungah thaman hong pia ding hi.
			</verse>
			<verse book="20" chapter="25" verse="26">Mihoih khat in mihoih lote' gamtatna a zuihkhak ciangin hawktui nin, ahih kei leh tui uih tawh kibang hi.
			</verse>
			<verse book="23" chapter="54" verse="17">Nangmah dona dingin a kibawl hiam peuhmah mavang lo ding a, thukhenna sungah na langah a pang mi khempeuh na nialgawpzo ding hi. Hih thu pen { Topa}' nasemte' gamhluah leh keima kiang panin amaute' dikna a kilahna ahi hi, { Topa } in ci hi," a ci hi. 
			</verse>
			<verse book="24" chapter="1" verse="19">Amaute in nang' langkhatah hong do ding uhhi. Ahih hangin a hong zo kei ding uhhi; banghang hiam cihleh { Topa } in kong cihin-ah, nangmah a hong hu dingin ka hong ompih ding hi," a hong ci hi.
			</verse>
			<verse book="33" chapter="7" verse="5-6">Na vengte' thu upin nei kei in la, na lawmte zong muan'in nei kei in. Na ang-a lum na zi kiang nangawnah thu na gending kidawm in. 6 Tuhun ciangin tapate in a pate haibawl a, tanute in a nute langpan' uh a, mote in a teeknu uh langneih uhhi. Mi khat-a' dingin ama innkuanpihte mah a gal a suak mawk hi.
			</verse>
			<verse book="40" chapter="5" verse="38-39">"Note in, ‘Mittang khat tangding mittang khat, ha khat tangding ha khat,’ ci-in a kigenna na zaksa uh a hihi. 39 Ahi zongin note kiangah ke'n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in.
			</verse>
			<verse book="40" chapter="5" verse="43-45">"Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh a hihi. 44 Ahi zongin ke'n note kiangah kong genin-ah: Na galte uh na it unla, no hong bawlsiate-a' dingin thu na ngetsak un. 45 Tua hi leh vantungah a om na Pa uh tate na hi thei ding uhhi. Banghang hiam cihleh amah in mihoihte leh misiate tungah a kibangin ni taangsak khawm a, a gamtat phate leh a gamtat siate tungah zong a kibang mahin guah zusak khawm hi. 
			</verse>
			<verse book="40" chapter="6" verse="12">Kote tungah a hong mawhte mawh maisakna ka neih bangun ko' mawhna zong hong maisak in. 
			</verse>
			<verse book="40" chapter="7" verse="3">Banghangin na lawmte' mit sunga ninthem tang muhsak thei napi-in nangma mit sunga singluang tang phawk theilo na hi hiam?
			</verse>
			<verse book="40" chapter="10" verse="21-22">Unau leh unau, pa in a ta, tate in a nu a pate langpangin sihna a thuak dingin khatlekhat kiheek ding uhhi. 22 Keima hangin Gentail mi khempeuh in note hong mudah ding uhhi. Ahi zongin a tawpdongin a thuakzo mite in hotkhiatna a ngah ding uhhi.
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un. 
			</verse>
			<verse book="40" chapter="10" verse="34-36">"Leitungah kilemna a omsak dingin hong pai hi, ci-in hong ngaihsun kei un. Kilemna a omsak dingin a hong pai ka hi kei a, kidona ding namsau a khah dingin a hong pai ka hizaw hi. 35 Tate leh pate a kidosak ding, tanute leh nute a kidosak ding, monute leh teeknute a kidosak dingin a hong pai ka hihi. 36 Mi khat-a' dingin a gal lianpenpen ama innkuanpih mite mah hong hi ding hi. 
			</verse>
			<verse book="40" chapter="12" verse="30">Kei hong pawlpihlo peuhmah keima lang hi uh a, kei hong kaihkhoppih lo peuhmah a thehthang ahi uhhi.
			</verse>
			<verse book="42" chapter="6" verse="27-30">"Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. 28 No hong phuisamte thupha na pia unla, no hong bawlsiate-a' ding thu na ngetsak un. 29 Na paang langkhat a hong bengte, a langkhat zong na dawhlai un. Na puantungsilh uh a hong sutte tungah, na puansungsilh uh zong na piathuah lai un. 30 A hong ngente peuhmah na pia unla, na na uh a hong laksakte tung panin lakik kei un.
			</verse>
			<verse book="42" chapter="6" verse="35-36">Tua bang lelin note na gamta kei ding uhhi. Na galte uh itin amaute tungah thupha bawl unla, lohkik ding lamen loin leitawi pia un. Tua hi leh na thaman uh lian ding a, a Lianpen Pasian' tate na hi ding uhhi. Banghang hiam cihleh lungdamna mel a thei theilo mite leh a huaiham mite tungah amah migi hi. 36 Tua ahih manin na Pa un hehpihna a neih bangin note in zong hehpihna lungsim nei ta un.
			</verse>
			<verse book="42" chapter="10" verse="19">Tu-in thei un. Gulpi leh momaite na sikgawpna ding uh leh na galte uh na zawhna dingun note tungah vangliatna ka hong piazo a, amaute in note bangmah hong cih zolo ding uhhi.
			</verse>
			<verse book="42" chapter="10" verse="25-28">Zeisu a ze-et dingin Thukham hilh siate khat hong ding a, "Sia aw, nuntak tawntungna ka ngahtheihna dingin bang sem ding ka hi hiam?" ci-in a dong hi. 26 Zeisu in, "Thukham sungah bang kigelh a, bang sim na hi hiam?" a ci hi. 27 Amah in, "Na Topa Pasian na lungsim khempeuh, na nuntakna khempeuh, na hatna khempeuh, leh na pilna khempeuh tawh na it in la, nangmah na ki-it bangin na vengte na it in," ci-in kigelh hi, ci-in a dawng hi. 28 Tua ciangin Zeisu in, "Na dawn'na man mahmah hi. Tua bangin gamta lecin nuntak tawntungna na ngah ding hi," a ci hi. 
			</verse>
			<verse book="42" chapter="12" verse="51-53">Leitungah kilemna a omsak dingin a hong pai hong sa na hi uhhiam? Hilo hi. Ke'n kong cihin-ah, kikhenna a omsak dingin a hong pai ka hizaw hi. 52 Tu-a kipanin innkuan sungah mihing nga a phate, a langah thum, a langah nihin kikhenin kido ding uhhi. 53 A pa in a tapa do-in, a tapa in a pa do ding a, a nu in a tanu do-in, a tanu in a nu do ding a, a teeknu in a monu do-in, a monu in a teeknu do ding hi," a ci hi.
			</verse>
			<verse book="42" chapter="17" verse="1">Tua ciangin Zeisu in a nungzuite kiangah, "Mite a puktheihna ding ze-etna hong piang hamtang ding hi. Ahi zongin tua pukna ding a piangsak mipa in gimna ngah ding hi. 
			</verse>
			<verse book="42" chapter="19" verse="27">Tu-in, kumpi dingin kei a hong deihlo ka galte pen hih lai-ah hong paipih unla, keima muhna-ah that un,’ ci hi," a ci hi. 
			</verse>
			<verse book="43" chapter="15" verse="18-19">"Leitung mite in note hong muhdah leh kei a hong mudah masa ahihna thu na thei un. 19 Hih leitung mite tawh a kipawl hi le uh cin leitung mite in amau pawlte hong it ding hi. Ahi zongin hih leitung mite lak panin note ka hong teelkhia a, amaute tawh kipawl nawnlo na hih manun a hong mudah ahi uhhi. 
			</verse>
			<verse book="43" chapter="17" verse="14-15">Amaute tungah na thu ka gen khin hi. Ahi zongin keimah bangin amaute zong hih leitung mite tawh kipawllo uh ahih manin leitung mite in a mudah uhhi. 15 Leitung panin amaute na lakkhiat ding a hong ngetsak ka hi kei a, a Gilopa' bawlsiatna ding panin na kep ding a hong ngen ka hihi.
			</verse>
			<verse book="45" chapter="12" verse="14">No a hong bawlsia mite, Pasian in thupha a piakna dingin thu ngetsak unla, tua bang mite samsia loin thupha piazaw un. 
			</verse>
			<verse book="45" chapter="12" verse="20-21">Tua ahih ciangin Laisiangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un. 21 Tua ahih manin gitlohna kizosak kei unla, a pha gamtatna tawh gitlohnate a zo na hi ta un. 
			</verse>
			<verse book="46" chapter="15" verse="26">A tawpna-ah suksiat ding a gal nunung pen in sihna a hihi.
			</verse>
			<verse book="60" chapter="3" verse="9">Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.

			</verse>
		</category>
		<category id="19">
			<verse book="2" chapter="22" verse="21">"Khualmi khatpeuh na bawlsia kei ding uh a, na nengniam kei ding uhhi. Cihleh hiam cihleh note zong Egypt leitangah khual mite na hi ngei uhhi.
			</verse>
			<verse book="3" chapter="19" verse="10">Note in na leenggui lo uh hawkmai loin, leenggah a kiate zong na leenggui lo panun na tawm kei ding uhhi. Note in mizawngte leh peemtate-a' dingin tuate na nusia ding uhhi; kei pen { Topa } na Pasian uh ka hihi.  
			</verse>
			<verse book="3" chapter="19" verse="33-34">"Na gamsung uhah note lakah khualmi khat hong peem leh, ama tungah a manloin na gamta kei ding uhhi. 34 Note lakah a hong peem khualmite tualsung mi mah bangin na ngaihsun ding uh a, nomau mah bangin amaute na it ding uhhi; cihleh hiam cihleh note pen Egypt gam sungah khualmi na hi ngei uhhi; kei pen { Topa } na Pasian uh ka hihi.  
			</verse>
			<verse book="3" chapter="23" verse="22">"Note in na leitang panun an na lak uh ciangin, na lonawl dongun la loin, an na lak khit uh ciangin a sangte zong na khawm kei ding uh a, mizawngte leh khualmi-a' dingin tuate na nusia ding uhhi; kei pen { Topa } na Pasian uh ka hi hi," a ci hi.
			</verse>
			<verse book="3" chapter="24" verse="22">Note in peemta leh tualsung mi-a' dingin ngeina a kibang khat na nei ding uhhi; cihleh hiam cihleh kei pen { Topa } na Pasian uh ka hi hi," a ci hi. 
			</verse>
			<verse book="3" chapter="25" verse="35">"Na sanggampa uh zawngin, note bangin amah a kivak zawh kei leh, note in amah na vak ding uhhi. Khualmi leh peemta bangin amah pen note tawh hong om ding hi. 
			</verse>
			<verse book="4" chapter="15" verse="15">Mihonpi-a' dingin ngeina khat om ding a, note leh note' lakah hong peem mi-a' dingin tawntung ngeina khat na khang tawntungun om ding hi. { Topa' } mai-ah note leh peemta mite na kibang ding uhhi.
			</verse>
			<verse book="5" chapter="1" verse="16">"Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat leh a sanggampa ahi a, amah tawh a om khualmipa tawh ahi zongin thu a mantakin khen un.   
			</verse>
			<verse book="5" chapter="10" verse="18-19">Amah in pa neilote leh meigong numeite-a' dingin thutang semin, peemtate itin an leh puan a pia hi. 19 Tua ahih ciangin peemtate it un; cihleh hiam cihleh note zong Egypt gamah peemta na hi uhhi. 
			</verse>
			<verse book="5" chapter="23" verse="7">"Edom mite khatpeuh na mudah kei ding uhhi. Cihleh hiam cihleh amaute na sanggam uh a hihi. Egypt mi khatpeuh na mudah kei ding uhhi. Cihleh hiam cihleh amau' gamah peemta na hi ngei uhhi.
			</verse>
			<verse book="5" chapter="24" verse="14">"A zawng a cimawh a kicial nasempa, na sanggamte khat ahi a, na gamsung na khuapite sunga om peemta khat peuhpeuh ahi zongin, na nengniam kei ding uhhi.
			</verse>
			<verse book="5" chapter="24" verse="17-22">"Peemta' thu ahi a, pa neilo mi' thu ahi zongin tuate-a' ding thutang na heisak kei ding uh a, meigong numei' puan zong khapna-in na laksak kei ding uhhi. 18 Egypt-ah sila na hihna uh leh { Topa } note' Pasian in tua lai panin hong hotkhiatna na phawk ding uhhi. Tua ahih manin hih banga na gamtatna ding uh thu kong pia hi. 19 "Na lo-ah an la-in lo lai-ah anlom na mangngilh uh ciangin a tawm dingin na paikik kei ding uhhi. Tuate pen peemta, pa neilo, leh meigong numeite-a' ding a hihi. Hih pen { Topa } note' Pasian in na khut uh tawh na sepna khempeuh uhah note thupha hong piak theihna ding a hihi. 20 Na oliv kungte uh na sat uh ciangin a hiangte na sat kikkik kei ding uhhi. Tuate pen peemta, pa neilo, leh meigong numeite-a' ding a hihi. 21 Na leenggui lo panun leenggah na kaihkhop uh ciangin a sang na nung khop kik kei ding uhhi. Tuate pen peemta, pa neilo, leh meigong numeite-a' ding a hihi. 22 Egypt gamah sila na hihna uh na phawk ding uhhi. Tua ahih manin hih bangin na gamtatna dingun thu kong pia hi. 
			</verse>
			<verse book="5" chapter="27" verse="19">"‘Peemta, pa neilo, leh meigong numeite-a' ding thutang a heikhiatsak mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.
			</verse>
			<verse book="19" chapter="146" verse="9">{ Topa } in peemtate kem a, meigong numeite leh pa neilote a huh hi. Ahih hangin amah in migilote' vaihawmna a suksiatsak hi. 10 Zion aw, nangma Pasian { Topa } in khang tawntungin uk ding hi. { Topa } phat un.
			</verse>
			<verse book="26" chapter="36" verse="24-28">Gam khempeuh leh minam khempeuhte lak panin note hong kaikhawm kikin na gam uhah kong tun'pih kik ding hi.
			</verse>
			<verse book="38" chapter="7" verse="9-10">"Note in thu a tangin khenin, khatlekhat tungah itna leh hehpihna kilakin, 10 note lakah a om meigong, tagah, gamdang mite, ahih kei leh mizawngte gim pialoin, khatlekhat kiliatsakna ding na ngaihsut lohna ding uh thu ka hong piazo hi," a ci hi.

			</verse>
		</category>
		<category id="20">
			<verse book="1" chapter="41" verse="33-36">Tua ahih ciangin tu-in Faro in thu ngaihsun siam mipil khat tengkhia in la, Egypt gamsung a uk dingin amah koih in. 34 Faro in gam sungah vaihawm ulian seh in la, a kihauh kum sagih sungin Egypt gam leitang pana piang sung panin nga-ah khat la in. 35 Hong tung ding kum hoih sunga an khempeuh amaute khawmsak in la, khuapite sungah an nek dingin Faro' ukna nuai-ah antangte kholin, amaute kemsak in. 36 Kialpi hangin gamsung a siatlohna dingin Egypt gam sungah a hong tung ding kum sagih kialpi dalna dingin a kikoihcing an hi ding hi," a ci hi.</verse>
			<verse book="7" chapter=" verse="> 20:18-19   Israel mite dingin Bethel-ah paito uh a, "Benjamin mite a sim dingin kua pai masa ding ka hi uhhiam?" ci-in Pasian a dong uhhi. { Topa } in, "Judah minamte paito masa ding hi," a ci hi. 19 Tua ciangin Israel mite zingsangin tho-in Gibeah khua a sim dingin giahphual a sat uhhi.
			</verse>
			<verse book="7" chapter="20" verse="32-33">Tua ciangin Benjamin mite in, "A masa-a mah bangin i mai-ah amaute tai uhhi," a ci uhhi. Ahih hangin Israel mite in, "Eite tai-in, khuapi panin lam lianpi-ah amaute paikhiasak ni," a kici uh a hihi. 33 Israel mite khempeuh amau' omna mun panin dingin Baaltamar-ah a gualin pang uhhi. A pangsim Israel mite Gibeah nitumna lam amau omna panin hong dingkhia uhhi.
			</verse>
			<verse book="16" chapter="2" verse="7-18">Tua ciangin kumpipa kiangah, "Kumpipa na thukim leh, Judah gam ka tun' dong amaute in hong paisuaksak theihna dingun Eufratis Gungal gamsung a uksawn mite ka piak ding laikhakte, 8 leh biakinn hutna ding munmuan'huai kongpi ding, khuapi kulh ding, leh ka omna ding inn lamna dingin sing hong piaktheihna dingin kumpipa' tulak a kem Asaf' tungah piak ding laikhak zong, kei tungah hong pia in," ka ci hi. A dik ka Pasian in kei hong ompih ahih manin kumpipa in ka ngette hong pia hi. 9 Tua ahih ciangin Eufratis Gungal gam a uksawn mite kiang ka tung a, kumpipa' laikhakte amaute tungah ka pia hi. Kumpipa in galkapmangte leh sakol galkapte kei hong khasak hi. 10 Ahi zongin Israel mite' phattuamna ding a sem dingin mi khat a paina thu Horonaim khuami Sanballat leh Ammon mi sal ahi Tobiah in a zak uh ciangin nakpi takin lungkimlo uhhi. 11 Jerusalem khua ka tun' ciangin ni thum sung ka tawlnga hi. 12 Tua ciangin zanin vakkhia-in mi tawmkhat ka tonpih hi. Ahi zongin Jerusalem-a' dingin ka bawlsak ding ka Pasian in ka lungsimah hong suahsak thu kuama kiangah ka gen kei hi. Keima tuan'na simloh ganhing dang ka kizuisak kei hi. 13 Kuam Kongpi tawnin Gulpi Tuikhuk leh Nin Kongpi lamah ka pai a, a kicimsa Jerusalem kulhpi leh mei in a kattumsa a kongpite ka en hi. 14 Tua ciangin Tuinak Kongpi leh Kumpipa' Bual-ah ka paisuak hi. Ahi zongin ka tuan'na ganhing a paisuak theihna ding mun omlo hi. 15 Tua hi a, a zanpi mahin kuam lampi-ah pai-in khuapi kulh ka vel hi. Tua ciangin Kuam Kongpi mah tawnin khuapi sungah ka lutkik hi. 16 Tua hi a, khuasung upate in ka paina mun ahi a, ka sep ahi zongin theilo uhhi; banghang hiam cihleh hih nasep tavuan a la ding Judah mite, siampite, uliante, khuasung upate, leh a dangte tungah ka gen nai kei hi. 17 Tua ciangin amaute kiangah, "I lungkhamna thu na thei uhhi. Jerusalem a siasa-in omin, a kongpite mei in kangtum hi. Hong pai un, zahkona i ngah nawnlohna dingin Jerusalem kulh ciangpha ni," ka ci hi. 18 Tua ciangin a dik ka Pasian in kei hong ompihna leh kumpipa in kei tungah hong gen thute zong amaute tungah ka gen hi. Tua ciangin amaute in, "Tu-in nasep kipan pah ni," hong ci uhhi. Tua ahih ciangin lawp mahmahna leh ngimna hoih tawh nasep a kipan uhhi.
			</verse>
			<verse book="19" chapter="20" verse="4">Na lungsim' deihna amah in hong pia hen la, na geelna khempeuh hong tangtungsak ta hen!
			</verse>
			<verse book="19" chapter="33" verse="10">{ Topa } in minamte' thungaihsutna a mawkna suahin, mite' geelna a khaktan hi.
			</verse>
			<verse book="19" chapter="127" verse="1">{ Topa } in inn lampih kei leh innlamte' sepna a mawkna a hihi. { Topa } in khuapi hutpih kei leh khuapi cingte' cin'na a mawkna a hihi. 
			</verse>
			<verse book="19" chapter="143" verse="8">Nang hong muang ka hih manin zingsang simin na itna kip kei hong phawksak in. Nangma tungah thu hong ngen ka hih manin ka paina ding lampi hong hilh ta in.
			</verse>
			<verse book="20" chapter="3" verse="5-6">Na lungsim khempeuh tawh { Topa } muang in la, nang' theihna suang kei in. 6 Na hihna khempeuhah amah phawk in. Tua hi leh lampi man amah in hong lak ding hi. 
			</verse>
			<verse book="20" chapter="6" verse="6-8">Thadahpa aw, miksite kiangah pai in la, amau' nuntakzia va en in. 7 Amaute in a uk ding leh a makai ding kuamah neilo napi-in, 8 khuakhal sungin a nek ding uh, tuk hun sungin kaikhawm khol uhhi.
			</verse>
			<verse book="20" chapter="15" verse="22">Lim ngaihsut loin sepna tawh bangmah piang zolo a, limtakin geelna tawh ma kitun'zo bek hi.   
			</verse>
			<verse book="20" chapter="16" verse="3">Na geelnate khempeuh { Topa } ap in; tua hi leh na geelna bangin tangtung ding hi. 
			</verse>
			<verse book="20" chapter="16" verse="9">Mihing in thu geel a, ahi zongin { Topa' } deihna bangin kisemkhia hi.
			</verse>
			<verse book="20" chapter="19" verse="21">Mihing' ngaihsutna-ah thu tampi om a, ahi zongin { Topa' } deihna tawh a kituakte bek kimang ding hi.  
			</verse>
			<verse book="20" chapter="21" verse="5">Limtakin ngaihsunin geelgeelna pen hauhna lampi hi a, nawhsa-in lopthop hihna pen zawn'na lampi a hihi.
			</verse>
			<verse book="20" chapter="24" verse="3-4">Pilna tawh inn kilam a, ngaihsut siamna tawh inn kip hi. 4 Thungaihsut theihna inn sungah a hoih a manpha nate a dimtakin om hi.
			</verse>
			<verse book="20" chapter="24" verse="6">Geel siamna tawh galte kizo a, ngaihsut siamna tawh gualzawhna kingah hi.
			</verse>
			<verse book="20" chapter="24" verse="27">Na nuntakna ding zong masa in la, na an nek ding a kicin' ciang bekin na inn ding lamin zi leh ta nei pan in.
			</verse>
			<verse book="20" chapter="27" verse="23">Na tuuhonte hoihtakin thei in la, na bawnghonte hoihtakin kem in.
			</verse>
			<verse book="21" chapter="3" verse="1">Hih leitungah a piang thu khempeuh, Pasian in ama pian' hun dinga a sehsa hunin a pian'sak a hihi.  
			</verse>
			<verse book="21" chapter="3" verse="11">Amah in na khempeuh amau' hun ciat tawh a kituak dingin a bawl hi. Amah in mailam thu theihnopna lungsim eite tungah hong guan' a, ahi zongin ama sepnate a cing-a theihzawhna ding hong guan'lo hi.
			</verse>
			<verse book="22" chapter="2" verse="15">"I leengguite pak ta ahih manin ngiano hon in a suksiat ma-in tua ngiano honte man ni," hong ci hi. 
			</verse>
			<verse book="23" chapter="32" verse="8">Ahih hangin mipi lungsim a nei mi in na a hoihte geel a, thuhoih nate-ah a pang hi. 
			</verse>
			<verse book="24" chapter="10" verse="23">{ Topa } aw, mihing' omdan ama uk theih ahih lohna ka theita a, ama kalsuanna ding ama geeltheih hilo hi.  
			</verse>
			<verse book="24" chapter="29" verse="11">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi.
			</verse>
			<verse book="33" chapter="5" verse="2">Bethlehem Efrathah khua aw, nang pen Judah gamah khua neupen khat na hi a, ahi zongin nang sung panin Israel-te a uk ding khat ka piangsak ding hi. Ama gui pen tangtawng pek tawh kizom hi.
			</verse>
			<verse book="35" chapter="2" verse="3">Hih thu a tun'na ding hun hi pah nailo ahih manin lai-in ciamteh in. Ahi zongin hong tung baihta ding a, kong lah khempeuh a manin hong tung ding hi. A tung hak tawh a kibangkha ahi zongin ngak keikai in. Ka seh hun a cin' ciangin hong tung takpi ding a, zekai lua nawnlo ding hi.
			</verse>
			<verse book="40" chapter="3" verse="15">Ahi zongin Zeisu in, "Pasian in hih dingin kisam a sak khempeuh i hih ding a kilawm thu ahih manin tu-in hong phum hoh in," a cih ciangin Johan in zong a mang hi.
			</verse>
			<verse book="40" chapter="6" verse="25">"Tua ahih ciangin note kiangah kong genin-ah: Na nuntakna dingun bang ne-in bang dawn ding cih ahi a, na pumpi uh-a' dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hilo ahi hiam? 
			</verse>
			<verse book="40" chapter="6" verse="31-32">Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. 32 (Gentail mite in lunghihmawh penin a neihte uhhih bangte a hihi.) Hih nate khempeuh na kisap lamtak uh vantungah a om na Pa un a thei hi.  
			</verse>
			<verse book="40" chapter="12" verse="29">Mi khatpeuh in mi thahat khatpa' innsungah lutin a neihsate a laksak theihna dingin tua inn nei a thahatpa a hencip masak phot ding kisam hi. A hencip zawh khit ciang bekin a inn-ah lutin a neihsate lathei pan hi.
			</verse>
			<verse book="42" chapter="10" verse="1">Tua khit ciangin Zeisu in ama paina ding khua leh mun khempeuhah nih nihin a na pai dingin mi sawmsagih seh a, ama mai-ah a mapaisak hi.
			</verse>
			<verse book="42" chapter="11" verse="21">"Mi thahat khat in a hiam neih khempeuh tawh ama inn a cin' ciangin a neihsa khempeuh suakta hi.
			</verse>
			<verse book="42" chapter="14" verse="28">Mi khatpeuh in inn lianpi khat lamding a sawm leh, ka zo zo ding hiam cih a theihna dingin a bei dingzah tuat masa hi.
			</verse>
			<verse book="42" chapter="14" verse="31-32">Galkap tul sawm a nei kumpi khat in galkap tul sawm nih tawh a hong kuan kumpi khat do dingin a kithawi leh, tua kumpipa a dozo ding mahin i hat takpi hiam ci-in ngaihsun masa ding hi. 32 A zo zo ding ahih vet kei leh, tua kumpipa a hong tun' ma, a gamla-ah a om lai-in, ama kiangah kamtaite sawl ding a, kilemna ding thu gensak ding hi.
			</verse>
			<verse book="42" chapter="16" verse="4">Tu'n ka gamtatna ding ka theita hi. Tua ka ngaihsut bangin gamta leng, ka nasepna panin ka tawp ciangin lawm nei-in, amaute in a inn-ah kei hong tungsak ding uhhi,’ ci hi. 
			</verse>
			<verse book="42" chapter="21" verse="24">Mi pawlkhat, namsau tawh kithat ding a, pawlkhat, galmatin gamdangah kiciahpih ding hi. Tua ciangin Gentail mite' uk hun a bei matengin Jerusalem khuapi a siacipin om ding hi.
			</verse>
			<verse book="43" chapter="5" verse="19">Tua ahih manin Zeisu in amaute kiangah, "A mantakin gen lehang: Tapa in ama thu bek tawh bangmah semlo a, a Pa in a sep a muhteng bek a sem a hihi. Tua hi a, a Pa in a septeng mah a Tapa in zong a sem a hihi.
			</verse>
			<verse book="43" chapter="14" verse="2">Note' omna ding mun a bawlkhol dingin a pai ding ka hihi. Ka Pa' innsungah omna ding mun tampi om hi. A omlo ding hi leh hih bangin thu ka hong gen kei ding hi. 3 Kei va pai-in note' omna ding mun ka va bawlkholh khit ciangin keima omna munah note na hong om theihna dingun note a hong la dingin ka hong paikik ding hi.
			</verse>
			<verse book="43" chapter="15" verse="26">"Ahi zongin Thuman a hong lak ding Huhpa ahi Khasiangtho ka Pa kiang panin ka hong sawl ding hi. Amah hong tun' ciangin keima thu hong gen ding hi.
			</verse>
			<verse book="43" chapter="16" verse="13">Tua ahih manin thuman hong lak ding Khasiangtho hong tun' ciangin thu khempeuh a manin hong hilh ding hi. Ama ngaihsuttawm thu hong gen ding hilo a, ama tungah a kigen thute leh a hong tungding thute a hong gen ding a hihi. 
			</verse>
			<verse book="44" chapter="15" verse="7">Sauveipi a kisel khit uh ciangin Peter hong ding a, "Lawmte aw, Gentail mite in Pasian' thu za-in a uptheihna dingun amaute tungah Lungdamna Thu a hilh dingin sawtpi lai pekin note lak panin Pasian in kei hong teelkhiatna thu na thei uhhi. 
			</verse>
			<verse book="44" chapter="17" verse="26">Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a pian'sakma pekin, mihingte' nuntak tanvei ding leh a ten'na ding uh mun a sehsa a hihi.
			</verse>
			<verse book="44" chapter="20" verse="7">Sani nitakin an nekhawm dingin ka kikhawm uh a, a zingciangin a dingkhia ding ahih manin Paul in a thuhilh zankim ciangdong a zomsuak hi.
			</verse>
			<verse book="45" chapter="1" verse="13">Christ sungah sanggamte aw, Gentail midangte lakah thu um mi ka ngah mah bangin note lakah zong ngahding lametna tawh note kiangah pai ding tam veipi ka geel zel hangin ka hong pai theihlohna thu nong theih ding uh ka ut hi.
			</verse>
			<verse book="45" chapter="8" verse="28-29">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi. 29 Pasian' Tapa mi khempeuh lakah a upa pen a suahtheihna dingin Pasian in a teelkholhsa mite, a Tapa tawh a kibang dingin a sehsa a hihi.
			</verse>
			<verse book="46" chapter="3" verse="6">Keima nasep pen khaici vawh hi a, Apollos' nasep pen tuibuah hi a, ahi zongin a khangsakpa ahih leh Pasian a hihi.
			</verse>
			<verse book="47" chapter="8" verse="11">Tua ahih manin na patsa uh thu a bei dongin zomsuak unla, na gelsa uh na tangtun'sak theihna dingun na neihsa uh tawh lawptakin na sem un. 
			</verse>
			<verse book="49" chapter="1" verse="5">Pasian in Zeisu Christ hangin ama mite ahi dingin eite a hong bawl ding a sehkholhsa hi a, tua bangin a hong bawlding pen ama tupna leh a utna a hihi.
			</verse>
			<verse book="49" chapter="1" verse="9-12">Pasian in a pilna leh a thumuhnate zangin ama geelsa bangin hong sem a, Christ zangin a sepnop thusimteng eite tungah hong kilangsak hi. 10 Tua a geel thu pen, a hunhoih a tun' ciangin Christ khutnuai-ah, vantung leh leitungah a om khempeuh gawm ding a hihi. 11 Na khempeuh, Pasian' ngaihsutna leh a geelsa bangin a piang hi. A cil peka kipanin a ngaihsutsa thu tawh kizui-in Christ tawh i kipawlna hangin Pasian' tate ihihna dingin Pasian mah in a hong sehsa ihi hi. 12 Tua ahih manin Christ a muang masa eite in Pasian phatin a minthan'na vang kilangsak ni.
			</verse>
			<verse book="50" chapter="2" verse="12-13">Tua ahih ciangin ka hong it sanggamte aw, note tawh ka hong omkhawm lai-in ka thu na hong man' tawntung uh mah bangin, tu-in note tawh ka hong omkhawm loh hun ciangin zong ka thu na hong man' ding uh thupizaw lai hi. Pasian kihtakna leh zahtakna tawh na ma uh nawt unla, amah in note hong hotkhiatna thu a cingtaak suaksak un. 13 Banghang hiam cihleh note in utna lungsim na neihna ding uh leh ama deihna na zuihzawhna dingun note sungah Pasian in a tawntungin na a hong sem a hihi.
			</verse>
			<verse book="54" chapter="4" verse="7">Pasian' thu tawh a kituaklo, a haihuai tangthu phuahtawmte ngaihsutin na nei vet kei in. Pasian' deihna tawh a kituakin na nuntak zawhna dingin na kisin in.
			</verse>
			<verse book="58" chapter="9" verse="16-17">Mi khat in a sih khit ciangin a gamhluah dingin a deihpa lai-in ciamtehin a koih leh a laibawlpa a sih phot ding kisam hi. 17 A laibawlpa a hin' laiteng tua lai kizang theilo a, a sih khit ciangin kizang thei bek hi. 
			</verse>
			<verse book="59" chapter="4" verse="13-15">Tuni ahih kei leh zingciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. 14 Zingciangin na nuntakna uh bangci ding cih nangawn na thei kei uhhi. Meiilum tawlkhat sung kaii-in a mangthang pak tawh a kibang lel na hi uhhi. 15 Note in, "Topa in hong thukimpih nak leh nungta-in tua bang tua bang i sem ding hi," na cihding uhhi bek hi.  

			</verse>
		</category>
		<category id="21">
			<verse book="1" chapter="14" verse="21-24">Sodom kumpipa in Abram' kiangah, "A mite hong pia in la, ahih hangin a nate nang-a' dingin la in," a ci hi. 22 Ahih hangin Abram in Sodom kumpipa kiangah, "Vantung leh leitung a bawl Sang Pen { Topa } Pasian tungah ka kiciam khinzo hi. 23 Nangmah in, ‘Abram ka hausak hi,’ ci khading na hih manin mimkhau ahi a, khedap khau ahi a, nangma-a' ahi na khat peuhpeuh ahi zongin ka la kei ding hi. 24 Tangvalte' neksate leh kei tawh hong kuan mite' tahn dingte lobuang bangmah ka la kei ding hi. Aner, Eshkol, leh Mamre-te amau' tanh ding pia in," a ci hi.
			</verse>
			<verse book="2" chapter="18" verse="21">Tua thamloin, mi khempeuh lak panin Pasian a zahtak mi, a muan'huai mi leh sumgolh a mudah mi, mi siamte na teelkhia ding hi. Tua bang mite pen a tul, a za, a sawmnga, a sawmte tungah a uk dingin na koih ding hi. 
			</verse>
			<verse book="2" chapter="23" verse="8">Sumgolh na la kei ding uhhi. Banghang hiam cihleh sumgolh in uliante' mit tawsak a, thuman mite' thu heikhiatsak hi.
			</verse>
			<verse book="3" chapter="19" verse="15">"Note in thukhenna-ah thu a tangloin na khen kei ding uhhi. Mizawngte langgen loin, a liante' thu zuiloin, thumanna tawh na vengte uh thu na khen ding uhhi.
			</verse>
			<verse book="4" chapter="22" verse="17-18">banghang hiam cihleh minphatna lianpi nang kong pia ding a, kei' tunga nong gen peuhpeuh ka hih ding hi. Hong pai in la, hih mite hong samsiatsak in,’ ci hi," ci-in a gen uhhi. 18 Ahih hangin Balaam in Balak' nasemte kiangah, "Balak in kham leh ngun tawh a kidim ama inn hong pia ding hita leh zong, { Topa } ka Pasian' thupiakna banah a tamzaw hita leh a tawmzaw hita leh bangmah ka hih thei kei hi.
			</verse>
			<verse book="5" chapter="10" verse="17">Banghang hiam cihleh { Topa } na Pasian uh a lian, a vanglian, a kihtakhuai Pasian, angvan neiloin, sumgolh a lalo, pasian-te' Pasian, topate' Topa a hihi.
			</verse>
			<verse book="5" chapter="16" verse="19">Thutang na heikhia kei ding uh a, angvan tuam na nei kei ding uhhi. Sumgolh in mipilte' mit tawsakin thumante' thu heikhia ahih manin sumgolh na la kei ding uhhi.
			</verse>
			<verse book="5" chapter="27" verse="25">"‘Mawhna neilopa thahna dingin sumgolh a la mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.
			</verse>
			<verse book="5" chapter="31" verse="29">Banghang hiam cihleh ka sih khit ciangin note sia gamtatin, note kong sawlna lampi panin na pial taktak ding lam uh ka thei hi. Note' sepna tawh amah hehsakin, { Topa' } muhna-ah a sia gamta ding na hih manun, hong pai ding hunte-ah, note' tungah gimna hong tung ding hi," a ci hi.
			</verse>
			<verse book="7" chapter="16" verse="4-5">Tua khit ciangin Samson in Sorek kuamah Delilah a kici numei khat ngai hi. 5 Tua ciangin Filistia mi uliante tuanu kiangah hong pai-in, "Amah hong zol in la, ama hatna koi-ah om hiam cihna leh amah i nuaisiah zawhna dingin amah i hen theihna ding, amah i zawh theihna ding zia hong thei in. Na theihzawh leh ngun pek tul leh za khat ciat nang kong pia ding uhhi," a ci uhhi.
			</verse>
			<verse book="9" chapter="8" verse="1-3">Samuel a teek ciangin amah in Israel-te' tungah thukhenin a tapate a koih hi. 2 A ta upa' min Joel hi a, a nihna' min Abijah a hihi. Amaute pen Beersheba-ah thukhente ahi uhhi. 3 Ahih hangin a tapate amah bangin gamtalo uh a, sum ngah ding lam bek kin uh ahih manin sumgolh la-in thuman heikhia uhhi. 
			</verse>
			<verse book="9" chapter="10" verse="27">Ahih hangin bangmah a manlo mi pawlkhat in, "Hih mipa in eite hong bangci hotkhiat zawh ding ahi hiam?" a ci uhhi. Amaute in amah simmawhin ama kiangah letsong puaklo uhhi. Ahih hangin amah in tua mite bangmah cihlo hi.
			</verse>
			<verse book="9" chapter="12" verse="3">Hih lai-ah ka om hi; ka mawhna a om leh { Topa' } mai leh a sathau nilhpa' mai-ah ka mawhna hong pulak un. Kua' bawngtal ka laksak hiam? Ahih kei leh kua' la ka laksak hiam? Ahih kei leh kua khem ka hi hiam? Kua nengniam ka hi hiam? Ahih kei leh keima mit a tawsak dingin kua' tung panin sumgolh la ngei ka hi hiam? Ka mawhna nong lah theih uh leh kong dinkik ding hi," a ci hi.
			</verse>
			<verse book="9" chapter="17" verse="25">Israel mite khatlekhat kiho-in, "Hih hong paikhia mipa na mu ngei uhhiam? Israel-te a to dingin hong paito takpi hi. Amah a that mipa tungah kumpipa in sum tampi pia-in, ama tanu zong pia ding a, a pa' innkuante, Israel sungah aana nasep leh siah khempeuh kipengsak ding hi," a ci uhhi.
			</verse>
			<verse book="11" chapter="15" verse="18-19">Tua ciangin Asa in { Topa' } biakinn sung vankoihna leh kumpipa inn vankoihna sungah a omlai ngun leh kham khempeuh la-in ama nasemte' khutsungah tuate a pia hi. Tua ciangin kumpi Asa in Damaskas-ah a teng, Syria kumpi, Hezion' tapa Tabrimmon, a tapa Benhadad kiangah tuate puak a, 19 "Ka pa leh na pa mah bangin kei leh nang kikalah kipawlna khat omsak ni. Ngun leh kham letsong nangma tungah kong puak hi. Keima kiang panin amah a nungkik theihna dingin Israel kumpi Baasha tawh na kipawlna va sutat in," a ci hi. 
			</verse>
			<verse book="14" chapter="19" verse="7"> 19:7 Tu-in note in { Topa } zahtak unla, na hihnate uhah kingaihsun un. Banghang hiam cihleh { Topa } i Pasian in thuman heikhiatna, mi deidanna, leh sumgolh laknate deihlo hi," a ci hi. 
			</verse>
			<verse book="15" chapter="4" verse="5">Amau' ngimna a tangtun' theihlohna dingin amaute in a langpang dingin zum nasemte golhguk pia uhhi. Persia kumpipa Sairas' huna kipan kumpi Darias hun dong hih bangin hih ngitnget uhhi.
			</verse>
			<verse book="16" chapter="6" verse="10-13">Mehetabel' tapa Delaiah, a tapa Shemaiah a inn-ah omcip ahih manin ni khat ama kiangah ka pai leh amah in, "Pasian' inn sung, siangtho munah kituahin biakinn kong kikhaknelh ni; banghang hiam cihleh nang hong that dingin amaute hong pai uh a, zanin amaute in nang hong that ding uhhi," hong ci hi. 11 Ahih hangin keimah in, "Mi kei bangte tai ding ahi hiam? Mi kei bangte a suahtakna dingin biakinn sungah bu ding ahi hiam? Ka pai peuhmah kei ding hi," ka ci hi. 12 Tua ciangin a thusim ka phawkkhia hi. Pasian in tua bang thu a gen dingin amah a sawl hilo a, Tobiah leh Sanballat in tua bangin thugen dingin golhguk a na pia na hi a, ama thugenna pen keimah suksiat nopna a hihi. 13 Ama thugen bangin gamta-in mawhna ka bawl theihna dingin keimah hong lausakna dingin a kicial a hihi. Tua bangin zuikha leng kei hong minsia sakin hong simmawh ding uhhi.
			</verse>
			<verse book="17" chapter="3" verse="8">Tua ciangin Haman in Kumpipa Ahasueras' kiangah, "Na ukna gam tuamtuam sunga om mite lakah a om kawikawi, amau a tuam om mi pawlkhat om hi. Amau' ngeinate pen midangte-a' tawh kibanglo a, amaute in nangma thukhamte zuilo uhhi. Tua ahih manin hih mite na hici khahkhong ding kilawmlo hi.
			</verse>
			<verse book="18" chapter="1" verse="1">Uz gamah Job kici min nei mi khat a om hi. Tua mipa a paubaanglo, a thutang, Pasian a zahtak mi khat hi a, amah in gamtat hoihlo peuhmah pel hi.
			</verse>
			<verse book="18" chapter="15" verse="34">Banghang hiam cihleh Pasian a ngaihsun lote mi cimang suak a, sumgolh tawh a kilam innte mei in kangtum hi.
			</verse>
			<verse book="18" chapter="36" verse="18">Sumgolh' khemsa-in gamta kei in la, leitung nate' bawlin lam kipialsak kei in.
			</verse>
			<verse book="19" chapter="15" verse="5">ama sum a meetin a khalo, thutang mite a langpan'lo, golhguk a lalo mite teng ding uhhi. Hih bangin a gamtate pen ling ngeilo ding hi.
			</verse>
			<verse book="19" chapter="26" verse="9-10">Mimawhte, mi that nuamte, siatna a bawl mite, leh golhguk a la nuamte tawh kei hong susia khawm kei in. 
			</verse>
			<verse book="20" chapter="1" verse="10">Ka ta aw, mi hoihlote in nang hong zol ciangin, amau' zolna zui kei in. 
			</verse>
			<verse book="20" chapter="10" verse="2">Thuman loin ngahna-ah phattuamna omlo a, thumanna in sihna ding pan hong hon hi.
			</verse>
			<verse book="20" chapter="11" verse="1">Tawikhaina manlo a zangte { Topa } in mudah a, tawikhaina man a zangte tungah { Topa } lungkim hi.
			</verse>
			<verse book="20" chapter="14" verse="31">Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna a hihi.
			</verse>
			<verse book="20" chapter="15" verse="27">A manloin sum ngahna in innsung lungkhamsak a, sumgolh a deihlote a nuntak sauvei nuam hi.  
			</verse>
			<verse book="20" chapter="17" verse="8">Sumgolh a zangte in ai bangin ngaihsun uh a, a deih khempeuh uh a ngahsak dingin ngaihsun uhhi.
			</verse>
			<verse book="20" chapter="17" verse="23">A ginalo thukhente in sumgolh sangsim uh a, a thukhenna uhah thuman om nawnlo hi.
			</verse>
			<verse book="20" chapter="18" verse="16">Letsong in a piapa-a' dingin lampi hon'sak a, miliante tawh kimusak thei hi.
			</verse>
			<verse book="20" chapter="20" verse="17">A manloin a kingah an pen lim zungzung a, ahi zongin a nung ciangin suangtang haikhak tawh a kibang a hihi.	
			</verse>
			<verse book="20" chapter="21" verse="14">A simthamin letsong piakna in hehna damsak a, puannuai tawi in sinsona daisak hi. 
			</verse>
			<verse book="20" chapter="28" verse="21">Mi langbawlna hoihlo a, ahi zongin letsong neucik khat hangin thukhente gamta khial thei zel hi.	
			</verse>
			<verse book="20" chapter="29" verse="4">Thumanin a gamta kumpi in a gam kipsak a, sum bek a ngaihsun kumpi in a gam siasak hi.	
			</verse>
			<verse book="20" chapter="29" verse="14">Kumpipa in mizawngte' thu a manin khensak leh a ukna kip tawntung ding hi.
			</verse>
			<verse book="21" chapter="7" verse="7">Mipil khat in midangte a khem ciangin mihai bangin a gamta a hihi. Sumgolh lakna in a lapa' gamtat hoihna siasak hi.
			</verse>
			<verse book="23" chapter="1" verse="4">Ah, a khial minam, mawhna in a nencip mite, siatna a bawlte' suanlekhakte, a gamtatsia tapate! Amaute in { Topa } nusia khin uh a, amaute in Israel-te' Siangtho Pasian simmawh khin uhhi. Amaute in lam khial khin taktak uhhi. 
			</verse>
			<verse book="23" chapter="1" verse="17">Gamtat hoih ding kisin un. Thumanin gamta unla, kinetniamna kheel un. Pa neilote hu unla, meigong numei pan'pih un," ci hi.	 
			</verse>
			<verse book="23" chapter="1" verse="23-24">Na uliante, mi lehdote hi a, gutate tawh a kikhawlte a hihi. Mi khempeuh in sumgolh leh letsong a deih uhhi. Amaute in pa neilote pan'pihlo uh a, meigongnu' thu amaute in sanglo uhhi. 24 Tua ahih ciangin, Topa, Vanglian { Topa}, Israel-te' Vanglian Pasian in hih bangin ci hi: "Ah, ka lang ahi note' tungah ka hehna kong khahkhia ding a, ka gal ahi note tungah keimah in kong thuk ding hi.  
			</verse>
			<verse book="23" chapter="5" verse="20">A phate sia ci-in, a siate pha ci a, khuavak dingin khuamial koihin, khuamial dingin khuavak koih a, a khum dingin a kha koihin, a kha dingin a khum a koihte in gimna ngah ta hen.
			</verse>
			<verse book="23" chapter="5" verse="22-23">Leenggahzu tampi a dawnte, khamtheih zunek a hatte, 23 mimawhte sumgolh tawh khah a, midikte a mawhsakte in gimna ngah ta hen!
			</verse>
			<verse book="23" chapter="10" verse="1-3">A cimawhte' thutang kimlai hei khiatsakin, keima mite sungah a zawngte' thuman sutkhia-in, meigong numeite' neihsa amau-a' ding a suahtheihna ding leh pa neilote' neihsa amau' nek dingin a bawl theihna dingun a manlo thukhensatna pia a, nenniamna thu a gelhte in gimna ngah ta uh hen! 2, 3 Gimpiak ni hun, gamlapi panin huihpi hong nun' ciangin note in bangcih ding na hi uhhiam? Huhna ngenin kua kiangah tai ding a, na neihsa uh koi lai-ah koih ding na hi uhhiam?
			</verse>
			<verse book="23" chapter="33" verse="15">Thumanin gamta-in thutang na gen uh leh na suakta ding uhhi. Na vangliatna uh mizawngte khemna-in zang kei unla, sumgolh deih kei un. Mi thah ding leh siatna gamtat ding a vaihawmte tawh kipawl kei un.
			</verse>
			<verse book="24" chapter="6" verse="20">Bang deihna tawh Sheba gam panin paknamtuite hong pai a, gamlapi panin sing namtuite hong tung ahi hiam? Na meihal biaknate uh ka sang thei kei a, nong biaknate uh deihhuai ka sa kei hi.
			</verse>
			<verse book="26" chapter="5" verse="11">"Tua ahih ciangin Topa { Pasian } ahi keimah a nungta ka hih mah bangin, note in siatna nam khempeuh leh a muhdahhuai gamtatna tawh ka biakinn ninsak na hih manun cikze hetloin note kong sukmang taak kei leh, ci-in ka kiciam hi.
			</verse>
			<verse book="26" chapter="13" verse="19">Mangbuhham khut khat dim leh anlum them tawmkhat na ngah theihna dingun ka mite' mai-ah kei nong minsiasak uhhi. A si dingin a kilawm lopite na that nuam uh a, a hing dingin a kilawm lopite na hingsak nuam uhhi. Tua bangin ka mite tungah zuauthu genin, amaute in note' thugen hong um uhhi.	
			</verse>
			<verse book="26" chapter="16" verse="49">Na sanggamnu' mawhna pen: Amah leh a tanute in nek ding tampi nei-in nuamsa mahmahin, daitakin om uh ahih manin amaute kiphasak uh a, a zawng a cimawhte donlo uhhi.	
			</verse>
			<verse book="26" chapter="22" verse="12-13">Pawlkhat in sum deih manin mi that uhhi. Pawlkhatte in a Israel mipih sum leitawi a late tungah nuamtak sa-in a meet lakna tawh hauhlawh uhhi. Amaute in kei hong mangngilh uhhi, Topa { Pasian } in ci hi. 13 "A manloin mi' na na suhna leh mi na thahna hangin ka khuttum ka zial ding hi.
			</verse>
			<verse book="30" chapter="2" verse="6">{ Topa } in hih bangin ci hi: Israel mite thumvei a khialh khit, a liveina hangin pelloin amaute gim ka pia ding hi. Banghang hiam cihleh amaute in leiba a loh zawhloh man bekun midik kimlai zuak uh a, khedap bu khat man a loh zawhloh man bekun mi cimawhte sila-in a zuak uhhi.
			</verse>
			<verse book="30" chapter="5" verse="12">Banghang hiam cihleh na khialhna tampite uh leh na mawhna tampite uh a vekin ka thei khin hi. Thuman mite gimsakin, sumgolh na la uh a, thukhenna zumah mizawngte' thu a manin na khen kei uhhi.
			</verse>
			<verse book="33" chapter="3" verse="11">Khuapi ukte in sumgolh ngahtheihna ding ngaihsutna bek tawh thu khen a, siampite in sum ngahtheihna ding ngaihsutna bek tawh thu gen a, kamsangte in zong sum ngahtheihna ding ngaihsutna bek mah tawh mailam thu genkhol uhhi. Tua bang hinapi-in amaute in { Topa}, muan'in nei uh a, "{ Topa } in eite hong ompih a, eite tungah siatna hong tunglo ding hi," a ci uhhi.
			</verse>
			<verse book="33" chapter="7" verse="3">A sia lama gamtat ding siam mahmah uh a, uliante leh thukhente in sumgolh ngenin, miliante in amau' deihteng pulak uh a, kipawlin vaihawm khawm uhhi.
			</verse>
			<verse book="40" chapter="7" verse="21">"Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kimlo ding uh a, vantungah a om ka Pa' deihna bangin a gamtateng bek lutthei ding uhhi.  
			</verse>
			<verse book="40" chapter="26" verse="15">"Note' khutsungah amah hong pia leng, note in kei bang tawh hong guai ding na hi uhhiam?" a cih ciangin ngun peek sawmthum a pia uhhi.
			</verse>
			<verse book="40" chapter="27" verse="3-9">A lehhekpa Judas in Zeisu a si dingin thu a kikhenna a muh ciangin kisikkik ahih manin siampi liante leh upate kiangah a ngun peek sawmthumte va paipih kik a, 4 "Mawhna a neilo mipa a si dingin lehhekkha ka hih manin ka mawh hi," a va ci hi. Ahi zongin amaute in, "Kote tawh bang kisai nawn ding ahi hiam? Nangma tavuan ahi hi," a na cihsan uhhi. 
			</verse>
			<verse book="40" chapter="28" verse="12-15">Siampi liante in upate tawh thu kikupna khat nei-in vai a hawm khit uh ciangin sum tampi tawh galkapte golhguk uh a, 13 "Mite kiangah, ‘A nungzuite, zanin ka ihmut kalun hong pai-in a luang a gukhia uhhi,’ ci-in gen un. 14 Gam ukpa Pilat in hih thu a zak ciangin ama lungkim zawhna ding dongin ka na genpih ding uh a, note-a' dingin bangmah lunghihmawhna omlo ding hi," a ci uhhi. 15 Tua ahih manin galkapte in a sum sang uh a, a kisawl bangin a gamta uhhi. Tua ahih manin tuni dongin Jew mite lakah tu-a bangin hih thu a kigengen lai a hihi.
			</verse>
			<verse book="41" chapter="14" verse="11">Siampi liante in a thu a zak uh ciangin lungdam mahmah uh a, sum tawh kong guai ding uhhi, ci-in thu a ciam uhhi. Tua ahih manin Judas in Zeisu a lehhek theihna ding a hunhoih a zong hi.
			</verse>
			<verse book="42" chapter="22" verse="5">Amaute na nuam mahmah uh a, sum tawh guaih dingin thuciam a na pia uhhi.
			</verse>
			<verse book="44" chapter="6" verse="11">Tua ciangin amaute in mi cialin sumgolh pia uh a, "Moses leh Pasian langpangin thu a genna ka za uhhi," cisak uhhi.
			</verse>
			<verse book="44" chapter="8" verse="18-20">Sawltakte in amaute tungah a khut uh a ngak ciangin Khasiangtho a ngahna uh mu ahih manin Simon in Peter leh Johan kiangah sum pia a, 19 "Kei zong ka khut ka ngakna mi peuhpeuh in Khasiangtho a ngahtheihna dingin hih bang vangliatna kei zong hong pia un," a ci hi. 20 Ahi zongin Peter in, "Pasian' piakkhong na pen sum tawh lei theih dingin ngaihsun na hih manin na sumteng tawh sikhawm in. 
			</verse>
			<verse book="44" chapter="24" verse="25-26">Ahi zongin Paul in thu gengenin, a hoihin a gamtatna ding, pumpi ki-uk zawhna ding, leh hong tungding Thukhenna Hunte a gen tohtoh ciangin, Feliks hong lau a, "Va paikik phot in. Hun ka ngah ciangin kong samkik ding hi," ci-in a gen hi. 26 Paul in sumgolh zong hong pia thei leh ci-in ngaihsunkawm ahih manin Paul kiangah va pai zelin a kiho zelzel uh a hihi.
			</verse>
			<verse book="54" chapter="6" verse="10">Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uhhi.
			</verse>
			<verse book="55" chapter="3" verse="1-5">Nitawp ni hun pen a lauhuai hun ahih ding lamtak phawk in. 2 Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin, 3 mi khualloin, hehpihna neiloin, mi gensia-in, ngongtatin, kihtakhuai-in, thuhoih deihloin, 4 ciampelin, thu khualloin, kiphasak gawpin, Pasian donloin pumpi nopsakna bek deihin, 5 biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in.
			</verse>
			<verse book="58" chapter="13" verse="5">Sum deihluatna tawh na kipelhna dingun na nuntakna uhah kikem unla, na neihzah uh tawh lungkim un. Pasian in, "Note ka hong nusia ngei kei ding a, ka hong tamasak ngei kei ding hi," hong ci hi. 
			</verse>
			<verse book="59" chapter="1" verse="3">Tua bangin na upna hong hong kize-etna na thuakzawh uh ciangin na kipna uh hong kilangsak ahihna thu na thei uhhi.
			</verse>
			<verse book="59" chapter="1" verse="27">Pa Pasian in a siangtho biakna citakin a ngaihsut thu in: Tagahte leh meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna a hihi.
			</verse>
			<verse book="59" chapter="2" verse="6-7">note in mizawngte na simmawhbawl uhhi. Note hong bawlsia-in thukhen zum hong tun' pahpahte, mihaute hizaw uhhi. 7 Pasian in note a hong phuah min hoih a gensiate, mihaute mah ahi uhhi.
			</verse>
			<verse book="59" chapter="3" verse="16">En'na leh huaihamna a om nak leh buaina leh siatna nam khempeuh tawh kizom pahpah hi.

			</verse>
		</category>
		<category id="22">
			<verse book="19" chapter="51" verse="12">Nong hotkhiatna hangin hong lungdamsak kik in la, utna lungsim tawh keimah hong huh ta in.
			</verse>
			<verse book="42" chapter="10" verse="20">Ahi zongin dawite in na thu uh hong man'na hangin lungdam kei unla, vantungah na min uh a kigelh manin lungdamzaw un," a ci hi. 
			</verse>
			<verse book="43" chapter="14" verse="6">Zeisu in ama kiangah, "Keimah in Lampi ka hi a, Thuman, leh Nuntakna zong ka hihi. Kei hong suangloin Pa kiangah kuamah tung theilo ding hi.
			</verse>
			<verse book="43" chapter="17" verse="3">Nang bek a man Pasian na hihna thu leh nangmah in na hong sawl Zeisu Christ hong theihna pen amaute-a' dingin nuntak tawntung ngahna ding lampi a hihi. 
			</verse>
			<verse book="43" chapter="3" verse="3-8">Zeisu in, "A mantakin kong genin-ah, mi khatpeuh a suahkik kei leh Pasian' Ukna sungah lut theilo ding hi," a ci hi. 4 Tua ciangin Nikodemas in, "Mi khat a teek khit ciangin bangci suahkik thei ding ahi hiam? A nu' sungah lutkikin suakkik thei ding ahi hiam?" ci-in a dot ciangin 5 Zeisu in, "A mantakin kong genin-ah, mi khatpeuh tui leh Khasiangtho tawh a suahkik kei leh Pasian' Ukna sungah lut theilo ding hi. 6 Mihing sung panin a suakte mihing mah hi bek a, Kha tawh a suakte pen kha mi a hihi. 7 Tua ahih manin, ‘Na suahkik ding ahi hi,’ ka hong cihna hangin lamdangsa kei in. 8 Huih zong a utna peuhpeuhah nung a, a huging na zaktheih hangin koi lam panin hong nung a, koi lamah nung ahi hiam, cih na mu thei kei hi. Kha tawh a suak mite zong tua mah bang ahi hi," ci-in a dawng hi.
			</verse>
			<verse book="43" chapter="3" verse="16-18">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi. 17 Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi. 18 Amah a um mite in mawhsak thukhenna thuaklo ding uhhi. Amah a umlote pen Pasian' Tapa neihsun umlo uh ahih manin mawhsak thukhenna a thuak khinta uh a hihi. 
			</verse>
			<verse book="43" chapter="3" verse="36">Tua ahih manin Tapa a um mi peuhmah nungta tawntung ding a, Tapa' thu a manglote in nuntak mulo ding a, amaute tungah Pasian heh tawntung ding hi," a ci hi.
			</verse>
			<verse book="43" chapter="4" verse="14">ahi zongin keima piakding tui a dawn khempeuh dangtak kik nawnlo ding uhhi. Tua ka piak tui a dawnte sungah nuntakna tuinak piang ding a, a nungtasak paisuak ding hi," a ci hi.
			</verse>
			<verse book="43" chapter="6" verse="47-50">A mantakin kong genin-ah, kei hong umte bek in nuntak tawntungna ngah hi. 48 Kei pen nuntakna an ka hihi. 49 Na pu na pate un gamsungah manna ne uh a, a vekpi-un si veve uhhi. 50 Ahi zongin vantung panin a hong pai an a ne mi peuhmah silo ding hi. 
			</verse>
			<verse book="43" chapter="8" verse="32">Tua ciangin thuman na thei ding uh a, tua thuman in note hong suaktasak ding hi," a cihleh
			</verse>
			<verse book="43" chapter="8" verse="36">Tua ahih manin Tapa in note hong khah leh a suakta takpi na hi uhhi.
			</verse>
			<verse book="44" chapter="2" verse="47">Pasian phat uh a, khatlekhat thupha kideihsakin a om uhhi. Pasian in nisimin hotkhiatna a ngah mi kibehlapsak tawntung hi. 
			</verse>
			<verse book="44" chapter="4" verse="12">Ama hang bek tawh hotkhiatna kingah thei ding hi. Banghang hiam cihleh eite in hotkhiatna i ngahtheihna dingin leitung khempeuhah Pasian in hong piak min dang khat zong omlo hi," ci-in a gen hi.     
			</verse>
			<verse book="44" chapter="16" verse="31">Amaute in, "Topa Zeisu um in. Tua hi leh nang leh na innkuanpihte in hotkhiatna na ngah ding uhhi," ci-in a dawng uhhi.
			</verse>
			<verse book="45" chapter="5" verse="17-19">Mi khat bek' mawhna hangin sihna in hong uk ahih leh mi khat mah ahi Zeisu Christ hangin nakpi takin a lian Pasian' hehpihna leh mihoih-a san'na a ngah mite nungta-in thahatzaw kan ding uhhi. 18 Tua hi a, khialhna khat in mi khempeuh tungah thukhenna tungsak ahih mah bangin gamtatna hoih khat mah in mi khempeuh khahin nungtasak hi. 19  Mi khat in thu a man'loh manin mi tampi mimawh a suahsak mah bangin mi khat in thu a man'na hangin mi tampi in Pasian tawh kipawl theihna a ngah ding uh a hihi.
			</verse>
			<verse book="45" chapter="6" verse="23">Banghang hiam cihleh mawhna in thaman hong piak pen sihna hi a, ahi zongin i Topa Zeisu tawh i kipawl manin Pasian' hong piakkhong pen nuntak tawntungna a hihi. 
			</verse>
			<verse book="45" chapter="10" verse="9-13">Zeisu pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uh leh hotkhiatna na ngah ding uhhi. 10 Banghang hiam cihleh i lungsimah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah a hihi. 11 Laisiangtho in, "Amah a um mi peuhmah tavailo ding hi," ci hi. 12 Banghang hiam cihleh Jew mi leh Gentail mi a kideidanna omlo ahih manin Topa pen mi khempeuh' Topa hi kim a, ama kiangah a ngen khempeuh tungah thupha tampi tak a pia hi. 13 Laisiangtho in zong, "Topa tungah huhna a ngen khempeuhte in hotkhiatna a ngah ding uhhi," ci hi. 
			</verse>
			<verse book="47" chapter="4" verse="3-4">Lungdamna thu ka hilhte uh kitello ahih leh zong siatna a thuak mite-a' ding bekin a kitello hi ding hi. 4 Tua bang mite pen hih leitung pasian gilote in a lungsim mit uh tawsak ahih manin umlo uh a, Pasian tawh a kibang teekteek Christ minthan'na hangin amaute tungah a hong taang lungdamna thu khuavak mu theilo uhhi.
			</verse>
			<verse book="47" chapter="5" verse="17">Tua ahih manin mi khatpeuh, Christ tawh a kipawl ciangin mi thak suak a, a mi lui ngeina bei-in a mi thak ngeina a neita a hihi.  
			</verse>
			<verse book="49" chapter="2" verse="8-9">Note' upna hangin Pasian' hong hehpihna tawh hotkhiatna a ngah na hi uhhi. Note' thalawhna hangin a ngah hiloin Pasian' hong piakkhong a hihi. 9 Note' hanciamna tawh a ngah hilo na hih manun na kisialhna ding uh a thu omlo hi.
			</verse>
			<verse book="51" chapter="1" verse="13">Amah in khuamial vangliatna panin eite hong honkhia-in, a lungmuan'huaina mun, a it a Tapa' ukna sungah hong koih a, 
			</verse>
			<verse book="51" chapter="2" verse="14">Eite-a' dingin a hoihlo, i mawhna a kiciamtehna khempeuh, hong phiatsak a, tuate khempeuh singlamteh tungah kilhcipin a beisak ta hi.
			</verse>
			<verse book="56" chapter="2" verse="11-13">Banghang hiam cihleh mi khempeuh in hotkhiatna a ngahtheihna dingun Pasian in ama hehpihna hong lak khinzo hi. 12 Eite in i lamet, a lian Pasian leh eite hong Hon Zeisu Christ a vangliatna hong kilatkik ding hun ngakin i om laitakin i biakna tawh a kituaklo thute leh leitung nate deihna phiatin, lungsim hi hithiatin omin, thutangin, hih leitungah Pasian' deihna bangin i nuntakna dingin tua hehpihna thu in eite hong hilh hi.
			</verse>
			<verse book="60" chapter="1" verse="5-9">Note' upna hangin nitawp ni ciangin na ngahding uh hotkhiatna nomau-a' ahihna a kilatsakna dingin Pasian in ama vangliatna tawh a hong kepsak a hihi. 6 Tua ahih manin tu laitakin mite' bawlsiatna a tuamtuam na thuak manun tawlkhat na lungkham uh ahi zongin hihbang thuakna hangin lungdamzaw un. 7 Hihbang thuaknate in a um takpi mah na hihna uh hong kilangsak hi. A siathei khamte nangawn, a hoih taktak mah ahi hiam, ci-in mite in mei tawh sin uh ahih manin, kham sangin a manphazaw note' upna zong a kiptak mah ahi hiam, ci-in Pasian in hong sin ding mah a hihi. Tua bangin na thuakzawh uh leh Christ hong kilat Ni ciangin phatna, minthan'na, leh pahtawina na ngah ding uhhi. 8 Amah mu ngeilo napi-in na it uh a, amah mu ngeilo napi-in a thu umin kama genzawhloh zah dongin nakpi takin na lungdam uhhi. 9 Tua bangin na upna uh hangin kha thu-ah hotkhiatna a ngah na hi uhhi.
			</verse>
			<verse book="60" chapter="1" verse="23">A sithei nulepate sung pan hiloin a sitheilo nulepate sung panin a nungta tawntung Pasian' thu tawh naungek bangin a suakkik na hi uhhi.
			</verse>
			<verse book="62" chapter="4" verse="14">Pa Pasian in leitung mite a honkhia dingin a Tapa a hong paisakna thu kote in thei-in midang kiangah genbelin ka nei uhhi. 
			</verse>
			<verse book="62" chapter="5" verse="11-13">Tu-in Pasian' teci pan'na in: Pasian in ama Tapa tung tawnin eite tungah nuntak tawntungna a hong pia hi. 12 Pasian' Tapa tawh a kipawl peuhmah in nuntak tawntungna nei a, Pasian' Tapa tawh a kipawllote in nuntak tawntungna neilo uhhi, cihna a hihi. 13 Pasian' Tapa a um mite in nuntak tawntungna a nei na hih lamtak uh na theihna dingun hih lai a hong gelh ka hihi. 

			</verse>
		</category>
		<category id="23">
			<verse book="1" chapter="2" verse="5">{ Topa } Pasian in leitungah guah zusak nailo a, leitang a kho ding mi omlo ahih manin gamsung kungnote lei sungah om nailo a, lo sung ankungte pokhia lo hi.
			</verse>
			<verse book="1" chapter="2" verse="15">{ Topa } Pasian in mipa la-in, Eden huan kho-in a kem dingin a koih hi.
			</verse>
			<verse book="1" chapter="29" verse="18-21">Jacob in Rachel ngai hi. Amah in, "Na tanu a nauzaw Rachel thalawhna dingin nangma na kum sagih kong sem ding hi," a ci hi. 19 Laban in, "Midang tungah amah ka piak ding sangin nang' tungah amah kong piak ding hoihzaw hi; kei kiangah om in," a ci hi. 20 Tua ahih ciangin Jacob in Rachel a ngahna dingin kum sagih sung na sem a, amah a itna hangin tua hunte ni tawmno khat tawh kibang a sa hi. 21 Tua ciangin Jacob in Laban kiangah, "Ka hun cingta ahih ciangin amah tawh ka lupkhawm theihna dingin ka zi hong pia in," a ci hi.
			</verse>
			<verse book="2" chapter="20" verse="9">Ni guk sung nomau' na semin na nasep ding khempeuh uh na hih ding uhhi.
			</verse>
			<verse book="5" chapter="25" verse="4">"Bawng in an a cil laitakin a muk na tuam kei ding uhhi.
			</verse>
			<verse book="11" chapter="6" verse="37">A kum lina, Ziv kha-in { Topa' } biakinn a bulpi kipan hi. 38 A kum sawmlekhatna, a kha giatna ahi Bul kha-in a na khempeuh leh a kigen khempeuh bangin a kizo hi. Amah in tua a lamna-in kum sagih sung hun a bei hi.
			</verse>
			<verse book="13" chapter="4" verse="38-41">a minin a kilo hih mite pen amau' beh ciatah ulian hi uh a, amau' beh ciat nakpi takin a khang hi. 39 A tuuhonte uh-a' dingin lonona a zong dingin kuam nisuahna lampang, Gedor lutna lamah khualzin uh a, 40 lei hoih, lonona, leh gam zai-in, gam dai-in, a nopna mun mu uhhi; banghang hiam cihleh tua lai-ah a teng masate pen Ham mite ahi uhhi. 41 A minin a kiciamteh hih mite, Judah kumpi Hezekiah' hun sungin hong pai uh a, tua lai-ah a om Meunim mite leh amau' puanbukte susia-in tuni dongin amaute beisak uh a, amau' tuuhonte-a' dingin tua lai-ah lonona om ahih manin amau' munah amaute a teng uhhi.
			</verse>
			<verse book="14" chapter="15" verse="7">Ahih hangin nang, hang in! Na nasepna thaman hong kipia ding ahih manin na khut zawsak kei in," a ci hi. 
			</verse>
			<verse book="14" chapter="26" verse="10">Tua ciangin amah in gamlakah tausangte lam a, Shefelah leh zanglei-ah ganhon tampi nei ahih manin tuikhuk tampi to a, lei nasep uuk ahih manin mualtung leh lei hoihna gamte-ah lokhote leh leenggui puahte a nei hi.
			</verse>
			<verse book="18" chapter="1" verse="10">Amah leh a innkuan leh a neihsate khempeuh na hutna-in a kimkotah dai khan hilo na hi hiam? Ama hihna khempeuhah thupha na pia a, genzawh lohin ama neihsa pung hi.
			</verse>
			<verse book="19" chapter="90" verse="17">Kote' { Topa } Pasian aw, kote tungah na thupha hong tungsak in la, kote' nasepna khempeuh hong tangtungsak in. 
			</verse>
			<verse book="19" chapter="127" verse="1-2">{ Topa } in inn lampih kei leh innlamte' sepna a mawkna a hihi. { Topa } in khuapi hutpih kei leh khuapi cingte' cin'na a mawkna a hihi. 2 Zingsangin tho baihin, gimpi-a nangma sepsa an na nek hakna zong a mawkna mah a hihi. Banghang hiam cihleh amah in ama itte tungah a ihmut sung nangawnun a pia hi.
			</verse>
			<verse book="19" chapter="128" verse="2">Na khut tawh na sep thaman na ne ding a, na lung damin na mavang ding hi.
			</verse>
			<verse book="20" chapter="6" verse="4-12">Ihmumu kei in la, om mawkmawk kei in. 5 Sabengpa' kiang panin a suahtakna dingin sakhi a tai bangin, thangah a awk vasa a kitom bangin na suahtakna dingin hanciam in. 6 Thadahpa aw, miksite kiangah pai in la, amau' nuntakzia va en in. 7 Amaute in a uk ding leh a makai ding kuamah neilo napi-in, 8 khuakhal sungin a nek ding uh, tuk hun sungin kaikhawm khol uhhi. 9 Thadahpa aw, bang tanvei lumlum ding a, cik ciangin thokhia ding na hi hiam? 10 Tawmkhat sung mengme lai ning, na cih kikalin 11 zawn'na leh cihmawhna in migilo gutate bangin nang hong sugawp pak ding hi. 12 Miginalo, a ginlo pa, thuzuau genin vak kawikawi a, 
			</verse>
			<verse book="20" chapter="10" verse="4-5">Thadahna in zawn'na hi a, thanuamna in hauhna hi. 5 A hunin an a lapa mipil hi a, anlak hunin a ihmupa in maizumna a ngah hi.
			</verse>
			<verse book="20" chapter="12" verse="11">Nakpi takin lo khote in an hau a, man neilopi-in hun beisakna in haina a hihi.
			</verse>
			<verse book="20" chapter="12" verse="24">Mi thanuamte vanglian a, mi thadahte sila suak hi.
			</verse>
			<verse book="20" chapter="13" verse="4">Thadah mi in a deih ngahzo lo a, nasep hahkat mi in a deih khempeuh ngahzo hi.
			</verse>
			<verse book="20" chapter="13" verse="11">Ol takin hauhpakna oltak mahin kiamkik pah a, haksapi-in hauhtohna khangto semsem hi.
			</verse>
			<verse book="20" chapter="14" verse="23-24">Gimpi-a nasepna pen hauhna hi a, kam bek pau-in tutmawkna pen zawn'na a hihi. 24 Pilna pen mipilte' minthan'na lukhu hi a, haina pen mihaite' kizepna bulpi a hihi.
			</verse>
			<verse book="20" chapter="16" verse="3">Na geelnate khempeuh { Topa } ap in; tua hi leh na geelna bangin tangtung ding hi.
			</verse>
			<verse book="20" chapter="16" verse="11">A man tawikhaina leh tawi tehnate { Topa}-a' hi a, a tawisuang khempeuh ama bawlsa a hihi.
			</verse>
			<verse book="20" chapter="16" verse="26">An duhna in mi na semsak a, gilkialna in nak sepsak semsem zaw hi.
			</verse>
			<verse book="20" chapter="18" verse="9">Na a susia mite a hoihloh zah mahin a thadahte zong mihoihlo a hihi.
			</verse>
			<verse book="20" chapter="19" verse="15">A thadahte lumlum a, a mawk omte a gil kial hi.
			</verse>
			<verse book="20" chapter="19" verse="24">A thadah mi in a khut tawh ankuang sawksukin a kam sungah a tuttohkik ding nangawn utlo liang hi. 
			</verse>
			<verse book="20" chapter="20" verse="4">Lo khawh hunin a kho nuamlo thadahpa in tuk anlak hun ciangin bangmah neilo ding hi. 
			</verse>
			<verse book="20" chapter="20" verse="13">Lumlum lecin na zawng ding a, semsem lecin na hau ding hi.
			</verse>
			<verse book="20" chapter="22" verse="29">A nasepna-ah a siam mahmah mi na theikha uhhiam? Amah in mi mawkmawkte' na semlo ding a, kumpite' na sem ding hi.
			</verse>
			<verse book="20" chapter="23" verse="4">Hauhnop man bekin sum' sila suak kei unla, a manloin gamtakha kei un.
			</verse>
			<verse book="20" chapter="24" verse="32-34">Tua bang ka muh ciangin thu ka lungngaingai a, thu manpha khat ka mukhia hi. 33 Tawmkhat ihmutna, tawmkhat lusukna, tawmkhat sung na seplohna, khutzepin ommawkna hangin 34 i tungah zawn'na hong tung a, cihmawhna in hong khuhcip hi.
			</verse>
			<verse book="20" chapter="28" verse="19-20">Nakpi takin lo a khopa hau mahmah a, bangmahin a kimang tumlo na a sempa zawng mahmah hi. 20 A citak mipa in thupha tampi ngah ding a, a hau baih nuam mipa in gim tuak pelmawh ding hi.
			</verse>
			<verse book="20" chapter="31" verse="15-19">Phalvak tungin zingtho a, annek ding teng limtakin bawlin a nasem numeite' sep dingteng a vaihawmsak hi. 16 Amah in leitang hoih penpen zong a, a thalawhsa sum tawh a leenggui lo ding a lei hi. 17 A nik singten'in a puanban zial a, thalawp takin na a sem hi. 18 Amah in a nasepte a manphatna thei a, zankim zankhang dongin nakpi takin na a sem hi. 19 Amah in khau kheekin a puan ding gantawm hi.
			</verse>
			<verse book="21" chapter="1" verse="2-3">Thugen Siampa in hih bangin ci hi: A mawknapi, a mawknapi, na khempeuh a mawknapi. 3 Gimpi-a nisa thuakin nasepna-ah mihing in bang noptuam ngah ahi hiam?
			</verse>
			<verse book="21" chapter="2" verse="24">Mihing khat in a nasepna thamanin an ne tui dawnin nuamsa-in a om sangin a hoihzaw bangmah dang omlo hi. Ahi zongin tua nangawn zong, Pasian' hang ahihna ka phawk hi.
			</verse>
			<verse book="21" chapter="3" verse="22">Tua ahih ciangin mihingte in a sep thaman uh ne-in nuamsa-in a om ding uh a hoihpen ahihna ka phawk hi. Tualo a hih theih ding uh bangmah dang omlo hi. I sih khit ciangin bang piang ding cih theihtheihna bangmah omlo hi.
			</verse>
			<verse book="21" chapter="4" verse="9">Mi khat sangin mi nih hoihzaw hi; amau' sepna thaman a tamzaw ngah uhhi.
			</verse>
			<verse book="21" chapter="9" verse="10">Na mai-ah sep ding a om khempeuh, na tha neihzah tawh sem in. Banghang hiam cihleh na zuat ding sihna gamsungah nasepna leh thungaihsutna, pilna leh theihna cihte omlo hi. 
			</verse>
			<verse book="23" chapter="3" verse="10">Amaute tungah thu hoih ding hi, ci-in thuman mite kiangah hih thu gen un. Banghang hiam cihleh amaute in amau' gamtat hoih thaman ngah ding uhhi.
			</verse>
			<verse book="24" chapter="29" verse="5">Inn lam unla, a sungah teng un. Huan bawl unla, a sungah na cin'te uh ne un.
			</verse>
			<verse book="37" chapter="2" verse="4">Tu-in note kuamah lungkia kei un. Note tawh hong omkhawm ka hih manin nasep kipan un.  
			</verse>
			<verse book="40" chapter="5" verse="6">Pasian' deihteng sepding a hanciamte Pasian in lungkimna ngahsak ding ahih manin thupha ngah mi ahi uhhi.
			</verse>
			<verse book="42" chapter="10" verse="7">Nasemte in a thaman a ngahding a kilawm ahih mah bangin na zintun'na inn mah uhah omsuak unla, a hong piak peuhpeuh uh na ne un. Na zintun'na inn uh kheel themthum kei un.
			</verse>
			<verse book="42" chapter="10" verse="40">Martha bek in na semin manlah mahmah ahih manin a heh suak a, "Topa aw, ka naunu in kei bek na hong sepsak niloh phamawh salo na hi hiam? Kei hong huhna dingin hong sawl in," a ci hi.
			</verse>
			<verse book="42" chapter="12" verse="48">Ahi zongin a topa' deihna a theihlohna hangin satthuakna ding a gamtakha nasempa pen kidamsatzaw deuh ding hi. Tampi a kipiaknapa tung pan tampi kikal ding a, a tamzaw a ki-apnapa tung pan a tamzaw kikal ding hi," ci-in a dawng hi.
			</verse>
			<verse book="43" chapter="5" verse="17">Ahi zongin Zeisu in amaute kiangah, "Ka Pa in tuni dongin na sem tawntung ahih manin kei zong ka sep ding mah ahi hi," a ci hi.
			</verse>
			<verse book="44" chapter="20" verse="33-35">Kuama neihsa, ngun, kham, leh puante en' dingin ka ngaihsun ngei kei hi. 34 Kei leh ka kithuahpihte' kisapna khempeuh ka ngahtheihna dingin keima khut mahmah tawh na ka sepna thu note in na thei uhhi. 35 Topa Zeisu mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi," ci-in a vaikhak hi.
			</verse>
			<verse book="45" chapter="11" verse="7">A thu omzia taktak hih bang a hihi. Israel mi a tamzaw in a hanciamciam uh ngahlo uhhi. Pasian' teel mi tawmkhat bek in ngah uh a, adangte in Pasian' sapna thudonlo uhhi.
			</verse>
			<verse book="45" chapter="12" verse="11">Thadah kei unla, nakpi takin na sem un. Lawp mahmahna lungsim tawh Topa' na sem un. 
			</verse>
			<verse book="45" chapter="14" verse="19">Tua ahih ciangin mi tawh kilem theihna ding, leh kha thu-ah khatlekhat thahatna i kipiak theihna ding thute hanciam ciat ni.
			</verse>
			<verse book="46" chapter="3" verse="8">Khaici vawhpa leh tuibuakpa a kizakim a hihi. Pasian in komau sepna tuak tawh kizui-in thaman hong pia ding hi.
			</verse>
			<verse book="46" chapter="4" verse="2">Nasem i cih mite pen a topa uh tungah citakin a thuman ding uh kisam hi.
			</verse>
			<verse book="46" chapter="10" verse="31">Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian' minthan'na dingin na hih un.
			</verse>
			<verse book="46" chapter="15" verse="58">Tua ahih ciangin ka hong it sanggamte aw, Topa' hangin na nasepnate uh a mawkna hi ngei hetlo hi, ci-in na theih uh mah bangin Topa-a' dingin a tawntungin na sem unla, ling hetloin lungsim kiptakin na om ta un.
			</verse>
			<verse book="47" chapter="8" verse="11">Tua ahih manin na patsa uh thu a bei dongin zomsuak unla, na gelsa uh na tangtun'sak theihna dingun na neihsa uh tawh lawptakin na sem un. 
			</verse>
			<verse book="48" chapter="6" verse="9">Tua ahih manin na hoih sepding cimtak kei ni. Lungkia loin i sep nak leh a hun ciangin thaman i ngah ding hi.
			</verse>
			<verse book="49" chapter="4" verse="28">Guta ngeite in gu nawnloin, ama nuntakna ding thuman takin thalawhin, mizawngte zong a huhtheih laina dingin thatang tawh nasep ding kipan ta uh hen. 
			</verse>
			<verse book="49" chapter="5" verse="15-17">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un. 16 Tuhun pen hun hoihlo hun ahih manin na hun neih khempeuh uh a hoih lamin zang un. 17 Tua ahih manin hai ommawk kei unla, Topa in bang a semdingin hong deih ahi hiam, ci-in kan un.
			</verse>
			<verse book="49" chapter="6" verse="6-8">A hong pahtak ding uh deihna tawh amaute' muhsung bekin tuaci gamtat kei unla, Christ' sila na hihna hangun Pasian' hong deih bangin lungsim takpi tawh na sem un. 7 Mihingte' na a sem bang lelin kingaihsun loin Topa' na a sem bangin kingaihsun unla, thanopna tawh sem un. 8 Salte ahi a, sal ahilote ahi zongin na hoih a sem mi khempeuh, Topa in thaman a piakding lamtak na thei un.
			</verse>
			<verse book="50" chapter="2" verse="13-15">Banghang hiam cihleh note in utna lungsim na neihna ding uh leh ama deihna na zuihzawhna dingun note sungah Pasian in a tawntungin na a hong sem a hihi. 14 Na khempeuh phunlo, thu nialloin sem un. 15 Tua hi leh a lungsim kawi, a hoihlo leitung mite lakah paubaan'na a neilo a siangtho, Pasian' tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uhhi.
			</verse>
			<verse book="50" chapter="3" verse="12">Ahi zongin ka utna tungkhin ing, cingtaak khinta ing, a ci ka hi kei hi. Christ Zeisu in kei-a' dingin a hong sepsak hamphatnate kimtakin ka ngahtheihna dingin a hanciam lai ka hihi.  
			</verse>
			<verse book="51" chapter="2" verse="1">Note-a kipan Laodisia khuamite leh kei a hong thei ngei nailo mi khempeuhte-a' ding nangawnin hahkat takin na ka sem hi.
			</verse>
			<verse book="51" chapter="3" verse="23">Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un.
			</verse>
			<verse book="52" chapter="4" verse="11-12">Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, leh note' nuntakna ding na na sepna ding uh hanciamin nei un. 12 Tua bangin gamta le uh cin thu umlo mite in note hong zahtak ding uh a, mite' neihsa na duhgawh kei ding uhhi.
			</verse>
			<verse book="52" chapter="5" verse="14">Sanggamte aw, a thadah mite hilh unla, a meidawite hanthawnin, a zawngkhal mite huh unla, hihbang mite ngongbawl kei un. 
			</verse>
			<verse book="53" chapter="3" verse="10-12">Note tawh ka hong omkhawm lai-un, "Na a sem nuamlo mi peuhmah an nesak kei un," ci-in ka hong gen uhhi. 11 Hih bangin thu ka hong genna uh pen note lakah mi pawlkhatte thadahin na sem nuamlo uh a, midangte' nasepna va nawngkaisak zawsop hi, ci-in ka zakna hang uh a hihi. 12 Tu-in tua bang mite in kuamah nawngkaisak nawnloin man manin na sem hiathiatin amau' nuntakna dingun na a sepna dingun Topa Zeisu Christ min tawh hanthawnin thu ka hong pia uhhi.
			</verse>
			<verse book="54" chapter="4" verse="10">A diakdiakin ei thu umte in mi khempeuh a Honkhia, a nungta Pasian muangin lamen ihih manin nakpi takin hanciamin na a sem ihi hi.   
			</verse>
			<verse book="54" chapter="4" verse="15">Mi khempeuh in na khan'tohna hong muhtheihna dingin hih thute limtakin ngaihsun in la, hahkatin na sem in. 
			</verse>
			<verse book="54" chapter="5" verse="8">Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu umlo mite sangin siazaw lai hi.
			</verse>
			<verse book="55" chapter="2" verse="6">Hahkat takin lo a khopa in anlak hun ciangin a tampen a ngah dingin a kilawm a hihi. 
			</verse>
			<verse book="55" chapter="2" verse="15">Pasian' thuman a mantakin hilhin, na nasepna-ah maizumna thuakloin, Pasian' pahtakna na ngahtheihna dingin na siam tawpin hanciam in. 
			</verse>
			<verse book="55" chapter="4" verse="7">Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi.
			</verse>
			<verse book="58" chapter="12" verse="12-13">Tua ahih ciangin a zaw nuangnuang na khutte uh leh a no dakdak na khukte uh khauhsak un. 13 Bai luangluangin a paite, na guh na taang uh a kipelhlohna dingin lampi tang zui-in na pai un. 
			</verse>
			<verse book="66" chapter="2" verse="2-3">"Note' nasepna, na gimna uh leh lungduai takin na thuakna uh, leh migilote koihmawk loin, sawltak hilo napi-in sawltak hi ung, a ci mite dongtelin sawltak ahihlohna uh na muhkhiatnate uh ka thei hi. 3 Note in lungduai takin thuakin, keima min hangin thuakzo-in, lungkia hetloin na omna uh ka thei hi.

			</verse>
		</category>
		<category id="24">
			<verse book="1" chapter="4" verse="6-7">{ Topa } in Kain tungah, "Banghangin nang heh a, Banghangin na mai sia ahi hiam? 7 Limtakin hih lecin, nang hong kisanglo ding ahi hiam? Limtakin na hih kei leh nang hong hih nuamin mawhna in hong buk a, nang hong uk nuam hi. Ahih hangin nang in tua mawhna na zawh ding ahi hi," a ci hi.
			</verse>
			<verse book="3" chapter="19" verse="17-18">"Note in na lungsim sung uhah na sanggampa uh na mudah kei ding uh a, na vengte uh tawh thu na kituahlohna uh kikum khawmin na siangsak ding uhhi; tua hi kei leh ama hangin khialhna na pua ding uhhi. 18 Note in nomau' mipihte tungah phu la loin, amau na lungsim neih kei ding uh a, nomau na ki-it uh bangin na vengte uh na it ding uhhi; kei pen { Topa } ka hihi.
			</verse>
			<verse book="9" chapter="20" verse="7">Amah in, ‘Pha hi!’ a cihleh na nasempa-a' dingin a hoih hi ding hi; ahih hangin amah a heh leh amah in siatna a ngaihsutna thei in.
			</verse>
			<verse book="12" chapter="17" verse="18">Tua ahih ciangin Israel mite tungah { Topa } heh a, ama muhna panin amaute hemkhia hi. Kuamah dang om nawnloin Judah gammi bek omlai hi.
			</verse>
			<verse book="19" chapter="7" verse="11">Pasian, thu a tangin a khenpa hi a, migilote tungah a heh denpa a hihi.
			</verse>
			<verse book="19" chapter="37" verse="8-9">Hehna panin kikham in la, sinsona nusia in. Nangmah kilungso tawmsak ke'n; tua in siatna bekah a hong paipih hi. 9 Banghang hiam cihleh migilote kipuaseh ding a, ahih hangin { Topa } a ngakte in leitung luah ding uhhi.
			</verse>
			<verse book="19" chapter="145" verse="8">{ Topa } dikin hehpihna nei a, heh hak mahmahin itna kip lianpi a nei hi. 
			</verse>
			<verse book="20" chapter="12" verse="16">Mihaite in a hehna uh langsakpah uh a, mipilte in a hehna uh ipzo hi.
			</verse>
			<verse book="20" chapter="14" verse="17">A lungtom mite hai gamtat a, mipilte lungduai hi.
			</verse>
			<verse book="20" chapter="14" verse="29">A lungduaite mipil hi a, lungtomna pen haina kilatna a hihi.
			</verse>
			<verse book="20" chapter="15" verse="1">Kam nemin dawn'na in hehna damsak a, kam khauh in hehna piangsak hi.
			</verse>
			<verse book="20" chapter="15" verse="18">Lungtomna in kitotna piangsak a, lungduaina in kilemna piangsak hi.
			</verse>
			<verse book="20" chapter="19" verse="11">Pilna in mi lungduaisak a, mi' hong hehsaknate kiphawkmawh bawlna in minthan'na a hihi.
			</verse>
			<verse book="20" chapter="19" verse="19">Migilopa ama thuak ding gimna mah thuaksak zaw in. Honkhia lecin na hotkhiatkik zelzel kul ding hi.
			</verse>
			<verse book="20" chapter="21" verse="15">Thutangin na a kisep ciangin midik khempeuh lungdam a, ahi zongin migilote lungkham hi.
			</verse>
			<verse book="20" chapter="21" verse="19">A phun hat zi gilo tawh ten'khop sangin gam simthamah khat guak tangten' hoihzaw hi.
			</verse>
			<verse book="20" chapter="22" verse="24">A hehbaih mite tawh kipawl kei unla, a lungtom mite tawh kikhawl kei un.
			</verse>
			<verse book="20" chapter="27" verse="4">Hehna leh sinsona siahuai a, ahi zongin hazatna siahuaizaw lai hi.
			</verse>
			<verse book="20" chapter="29" verse="11">Mihaipa a hehna bangin kam pau-in gamta gawp a, mipilpa ahih leh ki-ipin a hehna damsak hi.   
			</verse>
			<verse book="20" chapter="29" verse="22">A heh pahpahte in kitotna piangsak a, a heh baihte khial thei tawntung hi.
			</verse>
			<verse book="21" chapter="3" verse="8">It hun om a, muhdah hun om hi. Kido hun om a, kilem hun om hi.
			</verse>
			<verse book="21" chapter="7" verse="9">Heh pahpah kei in; hehna a haihuai a hihi. 
			</verse>
			<verse book="32" chapter="4" verse="4">{ Topa } in zong, "Na heh ding kilawm sa na hi hiam?" a ci hi.
			</verse>
			<verse book="40" chapter="5" verse="23-24">Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkimlohna thu na phawk leh, 24 Pasian na biakna ding nate, a biakna tau mai-ah nusia photin, pai-in na sanggampa tawh va kilem phot in la, tua khit ciangin hong paikikin Pasian biakna pia in.
			</verse>
			<verse book="40" chapter="7" verse="1-2">"Pasian in note hong mawhsak lohna dingin midangte va mawhsaksak nawn kei un. 2 Banghang hiam cihleh midangte' thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. 
			</verse>
			<verse book="43" chapter="2" verse="14-16">Biakinn huangsung a lut ciangin bawng, tuu, leh kawl vakhu zuakte mu a, sumkhekte zong a sumkhekna sabuai-ah a tu mu hi. 15 Amah in zong khauteep bawlin biakinn huangsung panin tuu leh bawng-a kipan ganhing khempeuh hawlkhia a, sumkhekte' sabuai zong sawnpaih sakin a sum khempeuh a thehthang sak hi. 16 Tua ciangin kawl vakhu zuakte kiangah, "Na kawl vakhute uhhih lai panin paikhiatpih un. Ka Pa' inn pen sumzuakna inn phualpi-in nei kei un," a ci hi.
			</verse>
			<verse book="45" chapter="1" verse="18">Mihingte in a mawhna leh a gitlohna hangun Pasian' thuman selcip uh ahih manin van panin a hehna hong kilang sakin a gimpiakna dingzia hong kilangsak hi.
			</verse>
			<verse book="45" chapter="12" verse="19-21">Lawmte aw, na hehna uh kuama tungah thukkik kei unla, Pasian' thukkik dingin koih lel un. Banghang hiam cihleh Laisiangtho sungah, "Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi," ci-in kigelh hi. 20 Tua ahih ciangin Laisiangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un. 21 Tua ahih manin gitlohna kizosak kei unla, a pha gamtatna tawh gitlohnate a zo na hi ta un.
			</verse>
			<verse book="48" chapter="5" verse="20-21">milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi.
			</verse>
			<verse book="49" chapter="2" verse="3-5">A taktakin eite khempeuh zong amaute mah i bang ngei a, i pian'pih lungsim zui-in nungta-in, i pumpi leh i lungsim deihna bangin i gamta hi. Tua ahih manin eite khempeuh zong Pasian' hehna hangin gim a thuak dingte ihi hi. 4 Tua bang hinapi-in Pasian' hong hehpihna leh eite hong itna lian mahmah ahih manin, 5 i mawhna hangin kha thu tawh kisai-in misi ihih laitakin Christ tawh eite hong nungtasak hi. Pasian' hehpihna hangin hotkhiatna a ngah thei ihi hi.
			</verse>
			<verse book="49" chapter="4" verse="18">a ngaihsutnate uh khuamial tawh kibang hi. Amaute' lungsim khauhin bangmah thei hetlo uh ahih manin Pasian' hong piak nuntakna neikha hetlo uhhi.
			</verse>
			<verse book="49" chapter="4" verse="26-27">Na heh uh ciangin, tua hehna hangin khialkha kei unla, a tawntungin heh paisuak kei un. 27 Dawimangpa in hong suksiat theihna ding hun omsak kei un. 
			</verse>
			<verse book="49" chapter="4" verse="31-32">Kimuhdahna, hehna, thangpaihna, kitotna, kikona, kilungsim neihna khempeuh beisak unla, 32 khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="51" chapter="3" verse="7-9">Note pen hihbangin gamta-in a nungta ngeite na hi uhhi. 8 Ahi zongin tu-in hehna, thangpaihna, muhdahna, gensiatna, kam hoihlo pauna cihte nei nawn kei un. 9 Ngeina lui leh gamtatna lui khempeuh a beisakkhin na hihna uh kithei-in khatlekhat tungah zuauthu kigen nawn kei unla,
			</verse>
			<verse book="51" chapter="3" verse="13">Note lakah khatlekhat a kilungkimlo na om uh ciangin khatlekhat na mawhna uh kimaisakin na kihuh ciat un. Topa in note' mawhna hong maisak bangin note zong khatlekhat na mawhna uh na kimaisak ding uhhi.
			</verse>
			<verse book="51" chapter="3" verse="21">Pate aw, na tate un a thuak zawhloh zah dong dingin thuhilhin taii niloh kei un.
			</verse>
			<verse book="55" chapter="2" verse="23-24">Thu kihai selna, theilopi-a thu kinialnate na pelh in. Tua bangte in kitotna a pian'sak lamtak na theihsa a hihi. 24 Topa' na a sem mite, kitot a hatte hilo ding a, mi khempeuh tungah lungsim nemin, thugen siamin, thuakzawhna nei-in,
			</verse>
			<verse book="56" chapter="2" verse="2">Pasal khanghamte a kilawm a kituakin a omtheihna ding, thu ngaihsun thei mi ahihna ding, a kikemzo mite ahih theihna ding, upna man a neihtheihna ding, itna man a neihtheihna ding uh leh a manin lungkipin a thuakzawhna dingun na gen in.
			</verse>
			<verse book="58" chapter="11" verse="27">Moses pen kumpipa' hehding lau hetloin Egypt gam panin paikhia a, a kimu theilo Pasian a mu bang keekin a nungkik hetlohna zong a upna hang mah a hihi.
			</verse>
			<verse book="59" chapter="1" verse="20">Mihingte' hehna in Pasian' sepding thuhoihte khaktan hi.
			</verse>
			<verse book="59" chapter="4" verse="1-2">Note lakah a om kitotna leh kilaina koi panin hong piang ahi hiam? Deihluatna lungsim na neih manun note' pumsung a kitoktok niloh a hihi. 2 Na na deih uh a, ahi zongin neilo na hih manun mi na thatnuam uhhi. Nate deihna lungsim na nei uh a, ahi zongin ngah zolo na hih manun kitawngin na kilailawh uhhi. Pasian kiangah na deih uh ngenlo na hih manun a ngahlo na hi uhhi.
			</verse>
			<verse book="59" chapter="4" verse="11-12">Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen a hihi. Thukham na gensiat uh leh Thukham a zui hiloin thu a khen na hi uhhi. 12 Thukham a piapa leh thu a khenpa pen Pasian bek hi a, amah bek in hong honkhiazo a, hong susiazo hi. Tua ahih manin Banghangin na mipihte uh gensia-in thu a khenthei dingin kingaihsun zenzen na hi uhhiam?

			</verse>
		</category>
		<category id="25">
			<verse book="2" chapter="33" verse="19">Amah in, "Keima hoihna khempeuh na mai-ah ka paisak ding a, na mai-ah keima min, ‘{ Topa},’ cihna ka pulak ding hi. Ka diknopna mite tungah ka dik ding a, ka hehpihnop mite ka hehpih ding hi.
			</verse>
			<verse book="19" chapter="23" verse="6">Hoihna leh Hehpihna in ka khan tawntungin hong zui taktak ding aa, Topa' inn sungah ka om tawntung ding hi. (HCN)
			</verse>
			<verse book="19" chapter="23" verse="6">Na hoihna leh nong itna in ka khan'tawnin a hong zuih ding tel takin-ah ka thei ta a, a tawntungin na inn sungah ka om ding hi. (TDM)
			</verse>
			<verse book="19" chapter="23" verse="6">Ka nuntak sung tawntung hoihna le itna in hong zui taktak dinga tuateh TOPA’ inn ah ka teng denta ding hi. (ZIV)
			</verse>
			<verse book="19" chapter="103" verse="8-13">{ Topa } dikin hehpihna tawh kidim a, heh hakin, a lian mahmah itna kip tawh a kidim hi. 9 Amah in a tawntungin hong taii ngitngetlo ding a, amah heh paisuaklo ding hi. 10 Amah in eite' khialhna tawh a kituakin eite tungah hong bawllo a, eite' mawhna tawh a kituakin hong thukkiklo hi. 11 Vantung pen leitung panin a san' mah bangin amah a zahtakte' tungah ama itna kip lianin sang mahmah hi. 12 Nisuahna pen nitumna panin a gamlat mah bangin i mawhna hangin gimnate eite' kiang panin gamlapi-ah a nilkhia hi. 13 Pa in tate a hehpih bangin { Topa } in amah a zahtakte hong hehpih hi.
			</verse>
			<verse book="24" chapter="31" verse="2-3">{ Topa } in hong genin-ah: "Namsau tawh thahna a thuaklote in gamlakah hehpihna a mu ding uhhi. Israel mite in tawldamna ding a zon' laitakun, 3 gamlapi pek panin { Topa } ka kilang hi. Keimah in nang kong it tawntung a, tua ahih manin nang' tungah kong thuman tawntung hi.
			</verse>
			<verse book="25" chapter="3" verse="22">A bei theilo { Topa }' hong itna leh a hehpihna a kizom paisuak hi a,
			</verse>
			<verse book="39" chapter="3" verse="17">Vanglian { Topa } in hih bangin ci hi: "Tua a kiciamteh mite pen keima mite hi ding uhhi. Keimah in na ka sep ni ciangin amaute pen keima neihtuam taktak mite hi ding uhhi. Pa in ama thu a mang a tapa a hehpih mah bangin kei zong amaute ka hehpih ding hi.
			</verse>
			<verse book="40" chapter="5" verse="45">Tua hi leh vantungah a om na Pa uh tate na hi thei ding uhhi. Banghang hiam cihleh amah in mihoihte leh misiate tungah a kibangin ni taangsak khawm a, a gamtat phate leh a gamtat siate tungah zong a kibang mahin guah zusak khawm hi.
			</verse>
			<verse book="40" chapter="20" verse="10-15">A kuan masa pente, ni tha sang dingin hong pai uh ciangin adangte sangin tam ngahzaw ding ci-in amau kilamen napi-in amaute zong ngun peek khat ciat mah kipia veve hi. 11 A sum a san' uh ciangin lo neipa tungah phun uh a, 12 ‘A nunungte in nai khat sung bek sem napi-in, sunthapai-in nisa thuakin na a sem kote tawh na kikimsak hi,’ a ci uhhi. 13 Tua ciangin lo neipa in amaute khat kiangah, ‘Lawm aw, nang ka hong khem het kei hi. Ni khat sung nasep thaman dingin ngun peek khat piak dingin na thukimsa hilo ahi hiam? 14 Hih na thalawhsa sum la in la ciah in. Nang ka hong piakzah mah, hih a kicial nunungte tungah zong ka pia nuam hi. 15 Keima sum pen keima ut bangin ka zattheih ding hilo ahi hiam? Tua ahih kei leh kei ka cit manin na heh suak ahi hiam?’ a ci hi. 
			</verse>
			<verse book="43" chapter="1" verse="16">A kicing ama hong itna hangin eite khempeuh tungah thupha a banbanin hong pia hi. 17 Pasian in Moses tung tawnin Thukham hong pia a, ahi zongin Zeisu Christ hangin itna leh cihtakna thu hong pai hi.
			</verse>
			<verse book="43" chapter="3" verse="16-17">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi. 17 Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
			</verse>
			<verse book="43" chapter="5" verse="24">"A mantakin kong genin-ah: Ka thugennate za-in kei hong sawlpa a um khempeuh a nungta paisuak ding hita hi. Mawhsak thukhenna ngah nawnloin, sihna panin a hingkik ta a hihi.
			</verse>
			<verse book="43" chapter="6" verse="63">Nuntakna a piathei pen Pasian' Kha hi a, mihingte' hihtheih bangmah omlo hi. Keima hong gen thute pen nuntakna a hong piathei tua Kha thu a hihi.
			</verse>
			<verse book="43" chapter="8" verse="34-36">Tua ciangin Christ in, "A mantakin ci lehang mawhna a bawl mi peuhmah mawhna' sila ahi uhhi. 35 Silate pen innkuan mite tawh omkhawm paisuak lo a, tapa ahih leh om paisuak hi. 36 Tua ahih manin Tapa in note hong khah leh a suakta takpi na hi uhhi.
			</verse>
			<verse book="43" chapter="15" verse="16">Note in kei na hong teel kei uh a, ahi zongin keimah in note ka hong teel a, note va pai-in a kimang tawntung ding gah a gah dingin ka hong seh hi. Tua ahih manin keima min suangin Pa kiangah na nget peuhpeuh uh hong pia ding hi. 
			</verse>
			<verse book="43" chapter="17" verse="3">Nang bek a man Pasian na hihna thu leh nangmah in na hong sawl Zeisu Christ hong theihna pen amaute-a' dingin nuntak tawntung ngahna ding lampi a hihi. 4 Nangmah in sepdingin na hong piak nasep khempeuh sem khinta ka hih manin leitungah na min a thangsak ka hihi.
			</verse>
			<verse book="44" chapter="4" verse="12">Ama hang bek tawh hotkhiatna kingah thei ding hi. Banghang hiam cihleh eite in hotkhiatna i ngahtheihna dingin leitung khempeuhah Pasian in hong piak min dang khat zong omlo hi," ci-in a gen hi. 
			</verse>
			<verse book="45" chapter="1" verse="16">Lungdamna Thu ka muang mahmah hi. Tua thu pen a masa-in Jew mi, tua zomin minam dangte, thu um mi khempeuh a honkhiazo Pasian' vangliatna a hihi.
			</verse>
			<verse book="45" chapter="3" verse="23-24">Mi khempeuh mawh ciat uh a, a hong honkhia Pasian tawh kigamla uhhi. 24 Ahi zongin Pasian in a hong hehpihna hangin Zeisu Christ tawh hong tatkhiat manin amah tawh i kipawlthei kik hi. 
			</verse>
			<verse book="45" chapter="4" verse="16">Tua ahih manin Abraham' suanlekhakte khempeuh tungah Pasian' hehpihna piakkhong a suahtheihna dingin Thukham a zuite bek in ngah loin, Abraham' up bangin a umte in zong a ngahtheihna dingun upna bulphuhin thuciamna kipia hi. Banghang hiam cihleh Abraham pen kha thu lamah eite khempeuh' pupi a hihi.
			</verse>
			<verse book="45" chapter="5" verse="1-2">Tu-in upna hangin Pasian tawh kipawl khinta ihih manin i Topa Zeisu Christ hangin Pasian tawh a kilemkik ta ihi hi. 2 Ama hangin upna tawh tu-a i omna Pasian hehpihna sungah a tung ihi a, Pasian tawh minthan'na ngahkhawm ding, ci-in lamen ihih manin i lung a dam hi.
			</verse>
			<verse book="45" chapter="5" verse="6-8">Eite cimawhin i om laitakin Pasian' hoihsak hunin ei mi gilote-a' dingin Christ hong si hi. 7 Mihoih khat-a' dingin a si ngam a omkha ahi zongin thukham zuizo mipa-a' dingin sih ngamna ding a thu haksa mahmah khat a hihi. 8 Ahi zongin eite mawhna nei ihih laitakin eite-a' dingin Christ hong si ahih manin Pasian in eite hong it mahmahna thu hong lak khin hi.
			</verse>
			<verse book="45" chapter="5" verse="15-21">Ahi zongin Pasian' hong piak letsong pen Adam' mawhna tawh kibang lo ahih manin tuate gel tehkak theihding hilo hi. Tua mi khat a khialhna hangin mi tampi a sihna pen a man mah a hihi. Ahi zongin Pasian' hong itna leh hong hehpihna nakpi takin lianzaw lai a, mi khat ahi tua Zeisu Christ' hehpihna hangin mi tampi tak tungah hong kipia letsong lian mahmah hi. 16 Pasian' letsong leh mi khat' mawhna a hatna zia kilamdang hi. Khialhna khat a om khit ciangin, "Mawh hi," ci-in thukhenna kipia a, ahi zongin khialhna tampi tak a om khit ciangin a kilawm lopi mahin, "Dik hi," cihna piakkhong thupha a om hi. 17 Mi khat bek' mawhna hangin sihna in hong uk ahih leh mi khat mah ahi Zeisu Christ hangin nakpi takin a lian Pasian' hehpihna leh mihoih-a san'na a ngah mite nungta-in thahatzaw kan ding uhhi. 18 Tua hi a, khialhna khat in mi khempeuh tungah thukhenna tungsak ahih mah bangin gamtatna hoih khat mah in mi khempeuh khahin nungtasak hi. 19 Mi khat in thu a man'loh manin mi tampi mimawh a suahsak mah bangin mi khat in thu a man'na hangin mi tampi in Pasian tawh kipawl theihna a ngah ding uh a hihi. 20 Khialhna a tam semsemna dingin thukham hong kipia hi. Ahi zongin khialhna a tamna munah Pasian' hehpihna hong lianzaw zel hi. 21 Tua ahih manin mawhna thahatin hong sihsak mah bangin, i Topa Zeisu Christ hangin Pasian' hehpihna thahat zaw lai a, mihoihin hong sangin nuntak tawntungna sung a hong tun'pih hi. 
			</verse>
			<verse book="45" chapter="6" verse="1-4">Tua ahih leh Pasian' hehpihna a liattheihna dingin mawhna bawlbawl ding ihi hiam? 2 Tua bang hi deklo ding hi. Mawhna thu-ah a si eite in bangci-in mawhna bawl thei nawn ding ihi hiam? 3 Zeisu Christ tawh i kipawl theihna dingin ama sungah a kiphum eite pen ama sihna mahah zong a sikhawm ihihlam theilo na hi uhhiam? 4 I Pa' vangliatna tawh sihna panin Christ a kithawhsak kik mah bangin eite zong nuntakna thak i nuntak theihna dingin tui i kiphum ciangin amah tawh kiphum khawmin a sikhawm ihi hi.
			</verse>
			<verse book="45" chapter="6" verse="14-16">Note pen thukham' sawlna hangin nasem hiloin Pasian' hong lah thuhoihte' hangin nasem na hih uh manin mawhna' sawlna mangin na gamta nawn kei un. 15 Eite pen thukham' uk hiloin Pasian' hehpihna in hong uk ahih manin mawhna i gamta kei ding hi. 16 Mi khatpeuh' thu a mang dingin ama khutsungah na kipiak uh ciangin a thu na mante uh' sila na hi uhhi. Mawhna na bawl uh leh sihna a thuak ding na hi uh a, thumangin na om uh leh Pasian tawh pawlkhat a suak ding na hi uhhi.
			</verse>
			<verse book="45" chapter="6" verse="22-23">Ahi zongin tu-in mawhna bawlnopna panin suakta-in Pasian' khutsung mi na hita uhhi. Tua thu hangin na ngah uh na pen Pasian-a' dingin a kipia khin nuntakna hi a, a tawntung nuntakna tawh a kizom a hihi. 23 Banghang hiam cihleh mawhna in thaman hong piak pen sihna hi a, ahi zongin i Topa Christ tawh i kipawl manin Pasian' hong piakkhong pen nuntak tawntungna a hihi.
			</verse>
			<verse book="45" chapter="8" verse="1-4">Ahi zongin tu-in ahih leh Zeisu Christ tawh kipawlin a nungta mite pen mawhna thukhenna tawh kipelh hi. 2 Banghang hiam cihleh Zeisu Christ tawh a hong kipawlsak Khasiangtho in mawhna leh sihna a piangsak thukham panin kei hong suaktasak khinta hi. 3 Mihingte thahatlo ihih manin Thukham in a hih zawhloh thute Pasian in a hihzo hi. Mawhna a beisak theihna dingin mihingte sunga om mawhna tungah thu a khenna-in ama Tapa hong sawl a, amah pen mihingte' mawhna lungsim mah a nei-in a hong pai hi. 4 Eite' deihna bangin nungta loin Pasian' Khasiangtho' deihna bangin a nungta eite sungah Thukham' deihna teng a kicin' theihna dingin Pasian in a Tapa a hong sawl a hihi.
			</verse>
			<verse book="45" chapter="8" verse="11">Sihna panin Christ a thokiksak Pasian' Khasiangtho note sungah hong om leh sihna panin Christ a hingkik sakpa mah in note sungah a om ama Khasiangtho mah tawh a sithei pumpi a hong nungtasak ding hi.
			</verse>
			<verse book="45" chapter="8" verse="15-16">Note tungah Pasian in a hong piak a Khasiangtho in note na launa dingun sila-in a hong bawl hilo a, Khasiangtho in Pasian' tate a hong suaksak ahi zaw hi. Tua Khasiangtho mah in Pasian pen, "Pa aw, Pa aw," hong ci theisak hi. 16 Eite, Pasian' tate ihihna thu eima lungsim bek in a gen hiloin Pasian' Khasiangtho in zong hong genpih hi.
			</verse>
			<verse book="45" chapter="8" verse="33">Pasian in mawhlo hi, ci-in a gen khitsa ahih manin, Pasian' teelsa mite tungah kua in mawhna guan'thei nawnding ahi hiam?
			</verse>
			<verse book="45" chapter="9" verse="14-16">Tua bang ahih leh Pasian thutanglo hi, a kici thei ding hiam? Kici theilo ding hi. 15 Banghang hiam cihleh Pasian in Moses kiangah, "Ka hehpih nopte ka hehpih ding a, ka khasiat nopte ka khasiat ding hi," ci hi. 16 Tua ahih ciangin mite' utna leh sepna tawh kisailo a, Pasian' hehpihna bek tawh kisaizaw hi.
			</verse>
			<verse book="45" chapter="10" verse="9">Christ pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uh leh hotkhiatna na ngah ding uhhi.  
			</verse>
			<verse book="45" chapter="11" verse="5-6">Tua mah bangin tuhunin zong Pasian in ama hehpihna tawh a teelsa mi tawmkhat omlai hi. 6 A teelna-ah mite' nasepna bulphuhin a teel hiloin ama dikna hangin a teel hizaw hi. Pasian in mihingte' nasepna bulphuhin a teel hi leh Pasian' dikna pen dikna kici theilo ding hi.
			</verse>
			<verse book="45" chapter="12" verse="1-3">Tua ahih ciangin sanggamte aw, Pasian in eite tam veipi tak hong hehpih ahih manin ama lungkimna ding leh ama nasepna dingin nomau mahmah a hingtangin Pasian tungah na kipiakna dingun ka hong thum hi. Tua banga kipiakna pen Pasian biakna man taktak a hihi. 2 Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi. 3 Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un. 
			</verse>
			<verse book="45" chapter="12" verse="6">Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian' thu gentheihna ding siamna ahih leh i upna neihzah tawh kizui-in gen ni. 
			</verse>
			<verse book="46" chapter="15" verse="10">Tua bang hita se leh Pasian' hehpihna tawh tu-a ciangah ka om a, kei tungah a hong piak ama hehpihna a mawkna suaklo hi. Sawltak dangte khempeuh sangin na nakpi takin ka sem zawsop hi. Tua ka sepzawhna pen keima hatna hang hiloin Pasian' hong hehpihna hang a hihi.
			</verse>
			<verse book="47" chapter="5" verse="17-19">Tua ahih manin mi khatpeuh, Christ tawh a kipawl ciangin mi thak suak a, a mi lui ngeina bei-in a mi thak ngeina a neita a hihi. 18 Hih thu khempeuh Pasian' vaihawm hi a, eite pen Pasian' gal hinapi-in Christ hangin amah tawh a kilem mi hong hisak a, kote tungah tua kilemna ding nasep hong pia hi. 19 Tua ahih manin kote' thugen bulpi in: Pasian in mite' mawhnate ngaihsun nawnloin, Christ hangin leitung mi khempeuh leh amah a kilemin hong bawl a, tua kilemna thu a gen dingin kote hong seh hi.
			</verse>
			<verse book="47" chapter="12" verse="8-10">Tua natna tawh ka kipelh theihna dingin Topa kiangah thumvei tak thu ka ngen hi. 9 Ahi zongin Topa in kei kiangah, "Na tha a nem ciangin keima vangliatna hat mahmah ahih manin nangma kisap na pen keima hehpihna hi bek hi," ci-in hong dawng hi. Tua ahih manin keima sungah Christ vangliatna hong omtheihna dingin lungdam takin ka thaneemna ka kisialhpih semsem hi. 10 Kei ka thaneem mahmah laitakin a thahat mahmah suak ka hih manin Christ hangin ka thaneemna, simmawh ka thuakna, haksatna leh bawlsiatna leh lungkhamna ka thuaknate tawh ka lung a kim mahmah hi.
			</verse>
			<verse book="48" chapter="1" verse="15">Ahi zongin Pasian in a hong hehpihna tawh ka suahma pekin kei hong teelin ama na a sem dingin hong sam khin hi. Keimah in ama Tapa hanga lungdamna thu, Gentail mite lakah ka hilhtheihna dingin kei tungah a Tapa hong kilatsak hun laitakin kuama kiangah thudongin ka pai kei a,
			</verse>
			<verse book="48" chapter="2" verse="16">Ahi zongin Zeisu Christ upna hang bek tawh Pasian tawh kipawl theihna kingahin, Thukham zuihna hang tawh kingah ngeilo hi, ci-in ka thei uhhi. Kote mahmah in zong, Christ hangin Pasian tawh ka kipawl theihna dingun Zeisu Christ ka um uh a, Thukham deihna ka zuihna hang uh tawh hilo hi. Banghang hiam cihleh Thukham zuihna hang tawh kuamah in Pasian tawh kipawl theihna ngah zolo hi.
			</verse>
			<verse book="48" chapter="2" verse="19-21">Thukham tawh kisai-in ahih leh Pasian-a' dingin ka nuntak theihna dingin tua Thukham mah in kei hong thatkhin ahih manin Thukham tawh kisai thu-ah misi bang ka hihi. Singlamteh tungah Christ a kithah lai-in kei zong amah tawh a sikhawm ka hihi. 20 Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi. 21 Hih bang ka gen ciangin Pasian' hehpihna thupha ka deihlohna ahi kei a, Thukham zuihzawhna hangin Pasian tawh kipawl theihna om hi leh, singlamteh tungah Christ sihna a mawkna hi lel ding hi, a cinuam ka hizaw hi.
			</verse>
			<verse book="48" chapter="3" verse="17-18">Tu-in ka hong gennop thu in: Pasian in Abraham tawh thuciamna bawl a, tua a thuciamna peksat sawmlo hi. Tua ahih manin tua thuciamna a kibawlzawh kum zali leh kum sawmthum khit ciangin a kinung piak Thukham in tua thuciamna peksatin phiat theilo ding hi. 18 Pasian' hong piakkhong pen Thukham zuihna hang tawh a kingah hi mawk leh piakding hong ciamna hangin a kingah hi nawnlo ding hi. Ahi zongin Pasian in Abraham tungah letsong a piakna pen a thuciamnasa tawh kizui-in a piak a hihi.
			</verse>
			<verse book="48" chapter="5" verse="4">Thukham zuihna hangin Pasian tawh kipawl theihna ding a hanciamte pen Christ tawh a kikhen na hi uh a, Pasian' hehpihna in note hong huam theilo hi.
			</verse>
			<verse book="49" chapter="1" verse="7">Christ hong sihna hangin eite in suahtakna ngahin, i mawhnate hong kimaisak a hihi. Tuazah dongin Pasian' hong hehpihna thu bangzah takin lian ahi hiam? 
			</verse>
			<verse book="49" chapter="2" verse="4-9">Tua bang hinapi-in Pasian' hong hehpihna leh eite hong itna lian mahmah ahih manin, 5 i mawhna hangin kha thu tawh kisai-in misi ihih laitakin Christ tawh eite hong nungtasak hi. Pasian' hehpihna hangin hotkhiatna a ngah thei ihi hi. 6 Zeisu Christ tawh eite i kipawlna hangin vantungah amah tawh i ukkhawm theihna dingin sihna panin Pasian in a hong thokhawmsak hi. 7 Zeisu Christ tung tawnin a hong lah ama hehpihna leh a hong itna bangzah takin lianin lamdang ahi hiam, ci-in a hong tungding hunah a hong lah tawntung theihna dingin hih bangin a hong thokhawmsak a hihi. 8 Note' upna hangin Pasian' hong hehpihna tawh hotkhiatna a ngah na hi uhhi. Note' thalawhna hangin a ngah hiloin Pasian' hong piakkhong a hihi. 9 Note' hanciamna tawh a ngah hilo na hih manun na kisialhna ding uh a thu omlo hi. 
			</verse>
			<verse book="49" chapter="3" verse="1">Note' phattuamna dingin Pasian in hong hehpihna tawh hih nasep a sem dingin a hong sawlna thu na theihsa uh a hihi.
			</verse>
			<verse book="50" chapter="1" verse="6">Ama it Tapa hangin hih bangin letsong hong pia ahih manin ama hong hehpihna hangin Pasian phat ni.
			</verse>
			<verse book="50" chapter="2" verse="7-8">Zeisu Christ tung tawnin a hong lah ama hehpihna leh a hong itna bangzah takin lianin lamdang ahi hiam, ci-in a hong tungding hunah a hong lah tawntung theihna dingin hih bangin a hong thokhawmsak a hihi. 8 Note' upna hangin Pasian' hong hehpihna tawh hotkhiatna a ngah na hi uhhi. Note' thalawhna hangin a ngah hiloin Pasian' hong piakkhong a hihi. 
			</verse>
			<verse book="50" chapter="4" verse="23">Topa Zeisu Christ hehpihna thupha, note khempeuh tungah hong tung ta hen.
			</verse>
			<verse book="51" chapter="1" verse="13-14">Amah in khuamial vangliatna panin eite hong honkhia-in, a lungmuan'huaina mun, a it a Tapa' ukna sungah hong koih a, 14 tua a Tapa in eite hong khahkhia a, i mawhna hong kimaisak khinta hi.
			</verse>
			<verse book="51" chapter="2" verse="13-15">A beisa hunah na mawhna uh hangin kha thu tawh kisai-in misi na hi uh a, Gentail mi na hih manun Thukham neilote na hi uhhi. Ahi zongin Christ hangin Pasian in note hong hingsak a, i mawhna khempeuh hong maisak khinta hi. 14 Eite-a' dingin a hoihlo, i mawhna a kiciamtehna khempeuh, hong phiatsak a, tuate khempeuh singlamteh tungah kilhcipin a beisak ta hi. 15 Amah in huihlak a ukte leh vangliatna a nei khempeuh, singlamteh tungah zogawp khin a, galzote in a sal matte a kaih uh bangin mi khempeuh muhin a gualzawhna a lak hi.
			</verse>
			<verse book="53" chapter="2" verse="16">I Topa Zeisu Christ mahmah leh, eite hong itin, a hong hehpihna tawh thakhauhna leh lametna a hong pia tawntung eite' Pa Pasian in
			</verse>
			<verse book="54" chapter="1" verse="15-16">Zeisu Christ, mawhneite a honkhia dingin leitungah hong pai hi, cihna thu a man hi a, a uphuai a san'huai thu a hihi. Keimah zong tua mawhnei mite lakah a mawhpha bel ka hihi. 16 A mawhneipha bel ka hihna thu hang mahin, nidang ciangin amah umin nuntak tawntungna a ngahding mite' etteh theihdingin Zeisu Christ in a lungduaina cingtakin kei tungah hong lahtheihna dingin Pasian in kei a hong hehpih a hihi.
			</verse>
			<verse book="55" chapter="1" verse="9">Eite' sepzawhna hang hiloin ama ngimnasa bang leh a dikna hangin Pasian in eite hong honkhia-in ama mi dingin a hong sam hi. Pasian in leitung a pian'ma pekin Zeisu Christ tung tawnin tua dikna a hong piak hi a,
			</verse>
			<verse book="55" chapter="2" verse="1">Ka ta aw, nang na hih leh Zeisu Christ tawh i kipawl manin i ngah hehpihna hangin thahatin om in. 
			</verse>
			<verse book="55" chapter="4" verse="22">Topa in nangmah hong ompih ta hen. Note khempeuh tungah Pasian' hehpihna thupha hong tung ta hen.
			</verse>
			<verse book="56" chapter="2" verse="11-12">Banghang hiam cihleh mi khempeuh in hotkhiatna a ngahtheihna dingun Pasian in ama hehpihna hong lak khinzo hi. 12 Eite in i lamet, a lian Pasian leh eite hong Hon Zeisu Christ a vangliatna hong kilatkik ding hun ngakin i om laitakin i biakna tawh a kituaklo thute leh leitung nate deihna phiatin, lungsim hi hithiatin omin, thutangin, hih leitungah Pasian' deihna bangin i nuntakna dingin tua hehpihna thu in eite hong hilh hi.  
			</verse>
			<verse book="56" chapter="3" verse="4-7">Ahi zongin eite hong Honpa ahi Pasian' itna leh a migitna thu hong kilat ciangin, 5 amah in eite hong honkhia hi. Eite in na hoih i sepzawhna hangin hong honkhia hiloin eite tungah suahtakna leh nuntakna thak a hong pia Khasiangtho in hong sawpsiangna hangin a hong hehpihna tawh a hong honkhia a hihi. 6 Pasian in eite hong Hon Zeisu Christ hangin eite tungah a kicing takin Khasiangtho hong pia ahih manin, 7 ama hong hehpihna hangin Pasian tawh kilemin i lamet nuntak tawntungna a ngah thei ihi hi. 
			</verse>
			<verse book="58" chapter="2" verse="9">Ahi zongin Pasian' hehpihna hangin mi khempeuh-a' dingin Christ a sih theihna dingin tawlkhat sung vantung mite sangin a neuzaw-in a kibawlna i mu a, sihna a thuakna hangin minthan'na leh pahtawina a ngahna thu i thei hi.
			</verse>
			<verse book="58" chapter="2" verse="16-17">Ama lunghihmawh pen vantung mite hilo a, Abraham' suanlekhakte a lunghimawh ahihna thu hong kitel hi. 17 Tua ahih manin mihingte' mawhna a kimaisak theihna dingin Pasian' na a sepna-ah mite-a' dingin hehpihna leh cihtakna tawh Siampi Lianpen a suahtheihna dingin a sanggamte tawh a kibangin mihing lim a hong puakding a kisam a hihi.
			</verse>
			<verse book="58" chapter="4" verse="16">Tua ahih manin a kisap hunin, eite a hong huhdingin hehpihna leh dikna thupha i ngahtheihna dingin, kimuan'na lungsim tawh hehpihna tokhom va zuan ciat ni.
			</verse>
			<verse book="58" chapter="10" verse="14">Mawhna panin a sian'thosak mite, khatvei bek biakpiakna a bawlna tawh siangtho paisuak sak hi.
			</verse>
			<verse book="58" chapter="12" verse="15">Pasian' hehpihna a ngahlah na hihkhak lohna dingun na kidawm un. Zungkha a nei singkung hong khangin mi tampi gimsakin a siatsak bangin mite a siasak na hihkhak lohna dingun na kidawm un. 
			</verse>
			<verse book="58" chapter="13" verse="9">Thuhilhna lamdang a tuamtuamte zui-in lam man panin pialkha kei un. A zui mite tungah bangmah phattuamna a piangsak theilo annek tuidawn tawh kisai ngeina zuihna in thahatna hong pia theilo a, Pasian' hehpihna bek in i lungsim hong thahatsak thei hi.
			</verse>
			<verse book="60" chapter="1" verse="2-4">Pa Pasian in ama ngimnasa bangin note hong teel a, note in Zeisu Christ' thu mangin, ama sisan tawh siangthona a ngahdingin a Khasiangtho tawh note mi siangtho-in a hong bawl hi. Note tungah hehpihna leh nopsakna thupha hong tam tun' semsem ta hen. 3 I Topa Zeisu Christ' Pa Pasian tungah lungdam ni. Ama hong hehpih mahmahna hangin sihna panin Zeisu Christ a thawhkik sakna tawh eite tungah nuntakna thak a hong pia hi. Tua ahih manin i lametna kiam ngeilo a, 4 Pasian in ama mite-a' dingin a koih thuphate i ngahna dingin lamenin i om hi. Tua thuphate sia ngeilo, nin ngeilo, mual ngeiloin a om tawntungna vantungah note-a' dingin a hong koihsak hi. 
			</verse>
			<verse book="60" chapter="2" verse="9-10">Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian' mite na hi uh a, khuamial sung panin a lamdang mahmah ama khuavak sungah a hong samkhiapa' nasepna a lamdangte a genkhia dingin Pasian in a hong teel mite na hi uhhi. 10 Nidangin Pasian' mi na hihloh uh hangin tu-in ama mi na hi uh a, nidangin Pasian' hehpihna na theihloh uh hangin tu-in ama hehpihna na ngah uhhi.
			</verse>
			<verse book="60" chapter="5" verse="10">Tawlkhat na thuak khit uh ciangin, Christ tawh na kipawlna hangun tawntung minthan'na a ngah dingin note a hong sam, hehpihna kicingin a nei Pasian in note a cingtaakin hong bawl ding a, kipna, thahatna, bulkip kician hong pia ding hi.
			</verse>
			<verse book="61" chapter="1" verse="2">Pasian leh i Topa Christ na theihna uh hangin hehpihna leh nopsakna thupha note tungah tampi tak hong tung ta hen.
			</verse>
			<verse book="61" chapter="3" verse="18">Hehpihna thu leh i Topa leh Honpa Zeisu Christ theihna thu-ah na khangto semsem zaw un. Tuhuna kipanin a tawntungin amah in minthan'na ngah paisuak ta hen. Amen. 
			</verse>
			<verse book="62" chapter="4" verse="10">Hih ka gen itna pen eite in Pasian i itna thu hilo a, Pasian in eite hong itin, i mawhna a maitheihna dingin a Tapa a hong paisakna thu a hihi.
			</verse>
			<verse book="65" chapter="1" verse="4">Banghang hiam cihleh Pasian' thu a ngaihsunlo mi pawlkhat, eite lakah kuama phawklohin hong lutsim uh a, amaute' mawh gamtat ngamnate a seelna-un Pasian' hehpihna thupha a lehlamin hei-in, eite in khat bek i neih i Mangpa leh i Topa ahi Zeisu Christ a nial uhhi. Hihbang mite' gimthuak ding thu tanglai pekin Laisiangtho in a gensa thu a hihi.
			</verse>
			<verse book="66" chapter="7" verse="10">Amaute nakpi takin awngin, "Tokhom tungah a tu i Pasian leh Tuuno pen eite a hong honkhia ahi uhhi," a ci uhhi.

			</verse>
		</category>
		<category id="26">
			<verse book="5" chapter="32" verse="22">Banghang hiam cihleh ka hehna in mei tawhkuang a, Leinuaite' gamdong a kuang hi. Leitung leh a tunga piangte kangtum a, mualte' bulpite kuangsak hi.
			</verse>
			<verse book="10" chapter="22" verse="6">Leinuai khaute in kei hong kancip a, sihna thangte in kei hong dawntuah hi.
			</verse>
			<verse book="18" chapter="11" verse="8">Vantung sangin Pasian sangzaw a, ahi zongin tua vantung nangawn na banzo kei hi. Pasian in leinuai thu thei a, ahi zongin nangmah in tua thu na thei kei hi.
			</verse>
			<verse book="18" chapter="26" verse="6">Pasian' muhna-ah misite' gam kilang sinsen a, a muh theihlohna dingin a liah bangmah omlo hi.
			</verse>
			<verse book="19" chapter="9" verse="17">Pasian a mangngilh minam khempeuh sung panin migilote, Leinuai-ah pai ding uhhi.
			</verse>
			<verse book="19" chapter="16" verse="10">Banghang hiam cihleh Leinuai nong zuansak kei a, na mihoihpa Leihawmpi na musak kei hi.
			</verse>
			<verse book="19" chapter="18" verse="5">Leinuai sihna khaute in kei hong kancip a, sihna thangte in kei hong dawntuah hi.
			</verse>
			<verse book="19" chapter="55" verse="15">Amau' tungah sihna tungsak in. Leinuai-ah a hingtangin amaute paisuk sak in la, amaute launa lianpi tawh a han uhah paisak in.
			</verse>
			<verse book="19" chapter="86" verse="13">Banghang hiam cihleh keimah na hong itna kip lian mahmah a, Leinuai thuk sung panin kei nong honkhia khin hi.
			</verse>
			<verse book="19" chapter="116" verse="3">Sihna khau in kei hong gakcip hi. Leinuai sihna in kei hong mancip a, natna leh lungkhamna ka thuak hi.
			</verse>
			<verse book="19" chapter="139" verse="8">Vantungah kahto leng tua lai-ah nang na om ding a, Leinuai misite' gamah lupna bawlta leng zong tua lai-ah zong nang na om veve ding hi.
			</verse>
			<verse book="20" chapter="5" verse="5">Amah in sihna gamah nang hong paipih ding a, ama tot lampi pen sihna mun tun'na lampi a hihi.
			</verse>
			<verse book="20" chapter="7" verse="27">Tua bang numei zuihna pen sihna gam zuatna hi a, sih baihna ding lampi zuatna a hihi.
			</verse>
			<verse book="20" chapter="9" verse="18">Tua lai-ah a paite a sihna thu tua lai-ah a lutsate sihna gam thuk sungah a om khitna thu, a khemzawh mite in phawkkhalo uhhi.
			</verse>
			<verse book="20" chapter="15" verse="11">Sihna gamsungah a omte nangawn Pasian in mu ahih leh, mihingte' ngaihsutna tel muhzaw kan ding hilo ahi hiam?
			</verse>
			<verse book="20" chapter="15" verse="24">Mipilte in nuntakna lampi zuito uh a, sihna lampi zuisuk lo uhhi.
			</verse>
			<verse book="20" chapter="27" verse="20">Mihingte' lungsim pen misite' gam tawh kibang a, tamlua cih hun nei theilo hi.
			</verse>
			<verse book="23" chapter="5" verse="14">Tua ahih ciangin Leinuai in a duhna khangsakin bangmah tawh a kiteh theilo zahin a kam ka beba a, Jerusalem' hoihna teng, a mipite, a mihonte, ama sunga a lungdam mite, a nawmvalh hi.
			</verse>
			<verse book="23" chapter="14" verse="9">"Nang na paisuk ciangin a hong dawntuah dingin Leinuai-a misite kihanthawn a, nangmah a hong hopih dingin leitungah a lian ngei misi uliante kipusuak sak hi. A minamte' kumpite khempeuh amau' kumpi tokhom panin hong ding uhhi.
			</verse>
			<verse book="23" chapter="14" verse="15">Ahih hangin nang pen Leinuai thuk penna Leihawm sungah hong kikoih suk ding hi.
			</verse>
			<verse book="23" chapter="28" verse="15">"Eite in sihna tawh thuciamna khat i bawl khin a, Leinuai tawh thukimna khat i neizo hi. A tuumcip ding tuiciin hong tun' ciangin eite hong banlo ding hi; banghang hiam cihleh zuauthu i bel a, zuauna-ah i bu hi," na ci uhhi.
			</verse>
			<verse book="23" chapter="28" verse="18">Tua ciangin sihna tawh na thuciamna uh kiphiat ding a, Leinuai tawh na thukimna uh kiplo ding hi. A tumcip ding tuiciin in a hong nawk ciangin note hong sugawp ding hi.
			</verse>
			<verse book="23" chapter="33" verse="14">Zion-a a om mawhnei mite lau uh a, Pasian' thu a ngaihsunlo mite lau-in lingcip uhhi. Amaute in, "Pasian' thukhenna pen a kuang tawntung mei tawh kibang hi. Tua bang meikuang kua in thuakzo ding ahi hiam?" ci uhhi.
			</verse>
			<verse book="23" chapter="57" verse="9">Molek pasian kiangah a pai dingin sathau tawh khual na zin a, na paknamtuite tawh na siam tawpin na kipuah hi. Nang in gamlapi-ah na tangmite na sawl a, Leinuai dong nangawnah na paisak hi.
			</verse>
			<verse book="23" chapter="66" verse="24">Amaute a ciah uh ciangin kei hong lehdo mite' luanghawmte en ding uhhi. Banghang hiam cihleh amau a ne thante si ngeiloin, amau a kihalna mei mit ngeilo ding a, amaute pen mi khempeuh' kih hi ding hi, a ci hi.
			</verse>
			<verse book="26" chapter="18" verse="20">a si dingpa pen a mawh mipa a hihi. Ta in pa' mawhna thuaklo ding a, tua mah bangin pa in ta' mawhna thuaklo ding hi. Mihoihpa in a hoihna thaman ngah ding a, migilopa in a gitlohna thaman thuak ding hi.
			</verse>
			<verse book="26" chapter="31" verse="16-17">Misite' omna Leinuai khua-ah tua singkung ka khiatsuk ciangin, a kiatna ging in minam khempeuh lokgawp ding hi. Tua singkung a kiat manin Eden singkung khempeuh, leh a hoihpen, limtakin tui a ngah Lebanon singkungte khempeuh in zong Leinuai-ah nuamtuam na sa ding uhhi. 17 Banghang hiam cihleh a sisate a zuan dingin misite' omna Leinuai-ah amah tawh a paikhawm ding uhhi. Ama limnuai a belte khempeuh, minam dangte' lakah kithehthang khin uhhi.
			</verse>
			<verse book="26" chapter="32" verse="21">Egypt mite a pan'pih galhang pente in misite' gam Leinuai panin amaute na dawn ding uh a, ‘Pasian a theilo, galsunga si mite hong paisuk uh a, hih lai-ah lumta uhhi,’ ci-in kiko ding uhhi.
			</verse>
			<verse book="26" chapter="32" verse="27">Hih mite pen misite' omna Leinuai-ah a galvanteng uh tawh pai-in, a namsau uh kilukham sakin, a lum uh a awm tung uhah a kikoihsak kawmin limtakin a kivui tanglai galkapte bangin pahtawi-a vuina ngahlo uhhi. Ahi zongin hih mite pen midang a lausakzo dingin a vanglian ngeite ahi uhhi.
			</verse>
			<verse book="27" chapter="12" verse="2">A sisa mi tampite in nuntakna a ngahkik ding uhhi. Pawlkhatte nungta tawntung ding uh a, pawlkhatte in a tawntung zumna leh minsiatna a ngah ding uhhi.
			</verse>
			<verse book="28" chapter="13" verse="14">Leinuai-a misite' omna-ah a paina ding uh panin honin, sihna ding panin suaktasak ding ka hi hiam? Sihna aw, gimna na piakna-ah amaute ka hehpih kei hi. Leinuai-a misite' gam aw, na suksiatna-ah amaute ka khasiat kei hi. 
			</verse>
			<verse book="30" chapter="9" verse="2">Lei tosukin misite' omna Leinuai-ah a va tun' uh hangin tua lai-ah amaute ka su ding a, vantungah a kahtoh uh hangin zong, tua lai mahah amaute ka su veve ding hi.
			</verse>
			<verse book="32" chapter="2" verse="2">"Ka cihmawhna panin { Topa } ka sam a, amah in kei hong dawng hi. Sihna gam Sheol panin kong kiko a, nangmah in ka aw nong za hi.
			</verse>
			<verse book="40" chapter="3" verse="12">Amah in a khutah anzapna tawi-in a ante zap a, a taksate khawmin a ansal sungah koih ding a, a ansite ahih leh a mit ngeilo mei sungah a khul ding hi," ci-in thu a hilh hi.
			</verse>
			<verse book="40" chapter="5" verse="21-22">"Tanglai mite tungah, ‘Mi that kei un. Mi that peuhmah in sihna thuak ding hi,’ ci-in a kigenna thu na zaksa uh a hihi. 22 Ahi zongin ke'n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah-a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi. 
			</verse>
			<verse book="40" chapter="5" verse="29-30">Tua ahih manin na mit taklam in na mawhna ding hong pian'sak leh khelkhia in la paai in. Na pumpi bupin hell khuk sungah hong kikhul sangin na pumpi na khat pelem leh nang-a' dingin hoihzaw lai hi. 30 Na taklam khut in na mawhna ding hong pian'sak leh sattan in la paai in. Na pumpi bupin hell khuk sungah hong kikhul sangin na pumpi na khat pelem leh nang-a' dingin hoihzaw lai hi. 
			</verse>
			<verse book="40" chapter="7" verse="13-14">"Kong kawcik bek tawnin lut un. Hell khuk tun'na ding kongvang pen lianin a lampi baih a, mi tampi in a zui uhhi. 14 Ahi zongin nuntak tawntungna tun'na ding kong kawcikin a lampi haksa a, mi tawmno bek in a zuizo uhhi.
			</verse>
			<verse book="40" chapter="8" verse="11-12">Nisuahna leh nitumna panin mi tampi tak hong pai-in vantung ki-ukna sungah Abraham, Isaac, leh Jacob-te tawh an ne-in sabuai-ah tukhawm ding uhhi. 12 Ahi zongin vantung ki-ukna sungah a om dingin a kingaihsun Israel mite ahih leh pualam khuamialna-ah kilawnkhia ding a, tua lai-ah kapin a hagawi ding uhhi," a ci hi.
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un.
			</verse>
			<verse book="40" chapter="11" verse="23">Kapernaum khuapi mite aw, van a sangna munah hong kipahtawi ding sa na hi uhhiam? Hell khuk sungah hong kilawnsuk ding hi. Banghang hiam cihleh note' khuasunga hong kibawl na lamdangte, Sodom khuasungah kibawl hi leh tuni dongin tua khua kip lai ding hi.
			</verse>
			<verse book="40" chapter="13" verse="41-42">Mihing Tapa in a vantung mite hong sawl ding a, ama ukna sungah a om migilote leh mi a mawhna dingin a bawl mi khempeuh kaikhawmin 42 meikhukpi sungah tua bang mite lawn ding uh a, tua lai-ah amaute kapin a hagawi ding uhhi. 
			</verse>
			<verse book="40" chapter="13" verse="49-50">Leitung hun bei ciangin zong tua bangmah hi ding hi. Vantung mite hong pai-in mihoihte lak panin migilote lakhia-in, 50 meikhukpi sungah tua migilote a khul ding uhhi. Tua lai-ah kapin a hagawi ding uhhi. 
			</verse>
			<verse book="40" chapter="16" verse="18-19">Ke'n kong genin-ah: Nang pen suangneu a cihnopna Peter na hi hi. Hih suangpi tungah ka pawlpi ka lam ding a, sihna nangawn in zo zo ngeilo ding hi. 19 Vantung ki-ukna sung lutna ding tawhtangte, nangma tungah ka hong pia ding a, hih leitungah hoihlo na cihte, vantungah zong a hoihlo hi ding a, hih leitungah hoih hi na cihte, vantungah zong a hoih hi ding hi," a ci hi.
			</verse>
			<verse book="40" chapter="18" verse="8-9">"Na khut ahi a, na khe in ahi zongin hong khialhsak leh sattan in la paikhia in. Meikuang tawntung sungah khut kim khe kimin hong kikhiat sangin nuntakna sungah khut sam khe samin lut lecin nang-a' dingin hoihzaw ding hi. 9 Na mit in hong khialhsak leh khelkhia in la paikhia in. Mit kim nei-in hell khuk sungah hong kikhul sangin mit langkhat bek tawh nuntakna sungah lut lecin nang-a' dingin hoihzaw ding hi.
			</verse>
			<verse book="40" chapter="22" verse="13">Tua ciangin kumpipa in a nasemte kiangah, ‘A khut a khe hen unla, pualam khuamialna lakah lawnkhia un; tua lai-ah kapin a hagawi ding hi,’ a ci hi.
			</verse>
			<verse book="40" chapter="23" verse="15">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in mi khat bek nangawn na ngah zawhna ding uh na hanciamna-un leitung tuitung lumletin khual na zin uh a, na ngahsunte uh zong note zah nihin a siahuai, hell khuk tungding mi na suah uhhi.
			</verse>
			<verse book="40" chapter="23" verse="33">Gul a bang mite' suanlekhak mite aw, hell khuk tun'nading thukhenna panin a suakta dingin bangci-in kilamen thei na hi uhhiam?
			</verse>
			<verse book="40" chapter="25" verse="41">"Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa leh a nungzuite-a' dingin a kibawl meikuang tawntung sungah pai un. 
			</verse>
			<verse book="40" chapter="25" verse="46">Tua ahih ciangin tawntung gimthuakna sungah amaute pai ding uh a, mihoihte ahih leh nuntak tawntungna sungah lut ding uhhi," a ci hi. 
			</verse>
			<verse book="41" chapter="3" verse="29">Ahi zongin Khasiangtho langpangin thu a gente in mawhna kip sukha uh ahih manin a mawhna uh kimaisak ngeilo ding hi," a ci hi.
			</verse>
			<verse book="41" chapter="9" verse="43-48">Tua ahih manin na khut in hong khialhsak leh sattan in. Mei a mih ngeilohna hell khuk sungah khut kim tawh na lut sangin khut langkhat bui-in nuntakna sungah lut lecin nang-a' dingin hoihzaw hi. 44 (Tua lai-ah thante si ngeilo a, a mei zong mit ngeilo hi.) 45 Na khe in hong khialhsak leh sattan in. Khe kim nei-in hell sungah hong kikhiat sangin khe langkhat bui-in nuntakna sungah lut lecin nang-a' dingin hoihzaw hi. 46 (Tua lai-ah thante si ngeilo a, a mei zong mit ngeilo hi.) 47 Na mit in hong khialhsak leh khelkhia in. Mit kim tawh hell khuk sungah hong kikhiat sangin mit langkhat taw-in Pasian' Ukna sungah om lecin nang-a' dingin hoihzaw hi. 48 Tua hell khuk sungah thante si ngeilo a, a mei zong mit ngeilo hi. 
			</verse>
			<verse book="42" chapter="10" verse="15">No Kapernaum khuapi mite aw, van a sangna munah hong kipahtawi ding sa na hi uhhiam? Hell khuk sungah hong kilawnsuk ding hi," a ci hi.
			</verse>
			<verse book="42" chapter="13" verse="28">Pasian' Ukna sungah Abraham, Isaac, Jacob, leh kamsangte khempeuh a omna mu napi-in, note a pualamah hong kihawlkhiat ciangin tua huna na kahna uh leh na ha gawina uh bangzah takin nasia ding ahi hiam?  
			</verse>
			<verse book="42" chapter="16" verse="23-25">Ahi zongin hell khuk sungah gimna thuakin a om hi. A khuadak leh, gamlapi mun khatah Abraham leh Lazaras a omkhawm a galmuh hi. 24 Tua ahih manin nakpi takin kiko a, ‘Pa Abraham aw, kei hong hehpih in. Meiphual sungah omin nakpi takin gimna thuak ka hih manin Lazaras in a khutme dawn tui diahin ka leii hong votsakna dingin hong sawl in,’ a ci hi. 25 Ahi zongin Abraham in, ‘Ka ta aw, leitungah na nuntak laitakun nang nopsakna namkim na ngah laitakin Lazaras in haksatna namkim a thuak hi. Ahi zongin tu-in amah in hih lai-ah nopsakna a ngah laitakin nangmah in haksatna a thuak na hi hi.
			</verse>
			<verse book="42" chapter="16" verse="28">Inn-ah nau pasal nga ka nei lai a, ke'n gim ka thuakna hih lai munah hong tun'khakloh teiteina dingun kei' gamtat bangin a gamtatlohna dingun hong hilhsak hen,’ a ci hi.
			</verse>
			<verse book="44" chapter="2" verse="27">Banghang hiam cihleh misite' gamah kei nong nusiacip kei ding a, na nasem keimah muatna nong thuaksak kei ding hi.
			</verse>
			<verse book="44" chapter="2" verse="31">Pasian in a sep ding thu David in mukhol ahih manin, ‘Mi site gamsungah amah kinusia lo a, a sa a muat kei hi,’ ci-in a gen ciangin, Christ' thawhkikna ding thu a gengen a hihi.
			</verse>
			<verse book="45" chapter="6" verse="23">Banghang hiam cihleh mawhna in thaman hong piak pen sihna hi a, ahi zongin i Topa Zeisu tawh i kipawl manin Pasian' hong piakkhong pen nuntak tawntungna a hihi. 
			</verse>
			<verse book="48" chapter="1" verse="8-9">Note tungah ka hong hilhsa uh lungdamna thu tawh a kilehngatin, kote-a kipan vantung mi dongin thudang a hong hilh a om leh tua a hong hilh mipa hell khuk sungah tung ta hen! 9 Ka hong gen ngeisa mah bangin ka hong gen kikin-ah: Note' san'sa lungdamna thu tawh a kilehngatin thudang a hong hilh mi peuhpeuh hell khuksung tung ta hen!
			</verse>
			<verse book="50" chapter="3" verse="18-19">Singlamteh tungah Christ a sihna thu tawh a kilehngatin a nungta mi tampi tak a omna thu, a beisa hunah tamveipi ka hong genkhin a, tu-in zong khitui tawh ka hong genpha kikkik hi. 19 Amaute in amau pumpi deihnate Pasian zahin ngaihsun uh a, a maizumna ding uh thute-ah kisial zawsopin, leitung nate bek ngaihsutin nei uh ahih manin Hell khuksung a tung ding uh a hihi.
			</verse>
			<verse book="53" chapter="1" verse="9">Ama mite khempeuh leh thu um mite khempeuh hangin minthan'na leh pahtawina a ngah dingin Topa hong pai Ni ciangin a noptuak mahmah Topa' minthan'na huamsung panin amaute kihawlkhia ding a, tawntung suksiatna dan a thuak ding uhhi. Ahi zongin note in ka hong gen uh thute um na hih manun tua nopna sungah na om ding uhhi.
			</verse>
			<verse book="58" chapter="10" verse="26-31">Thuman thutak i theih khit ciangin mawhna i bawl hamtang lai leh i mawhna a kimaisakna dingin biakpiakna dang om nawnlo a, 27 a kihtakhuai thukhenna leh Pasian' thu a nial mite a kangtum ding meikuangpi bek omlai hi. 28 Moses Thukham a zuilote pen mi nih leh thum in mawh mah hi, ci-in teci a pan' khit nak leh kihehpih hetloin sihna kithuaksak hi. 29 Tua bang ahih leh Pasian' Tapa a simmawh, mawhna a hong maisak Pasian' thuciamna sisan a thudonlo, Pasian' hehpihna a hong puak Khasiangtho a hehsakte' thuakding bangzah takin lianzaw kan ding ahi hiam? 30 Banghang hiam cihleh, "Phulakna keima-a' hi a, ka thukkik ding hi," a cipa leh, "Topa in ama mite thu a khen ding," a cipa i theih a hihi. 31 A nungta Pasian' khutsungah thumang loin i tun'khak ding a lauhuai mahmah a hihi.
			</verse>
			<verse book="59" chapter="3" verse="6">Leii pen mei tawh kibang hi. I pumpi na sung panin a neuno khat hinapi-in i pumpi buppi a sia suahthei a, hell khuk sung panin a hong piang mei tawh i nuntakna buppi hong kangtumsak thei hi.
			</verse>
			<verse book="61" chapter="2" verse="4">Banghang hiam cihleh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi. 
			</verse>
			<verse book="61" chapter="2" verse="17">Hihbang mite pen a kangcip khinsa ciktui, huih in a mutkhiat meiipi tawh kibang uh a, Pasian in amaute' omna dingin khuamial sahpi omna mun a koih kholhsak hi.
			</verse>
			<verse book="65" chapter="1" verse="7">Sodom khua leh Gomorrah khua leh a kiima om khuapi mite zong tua vantung mite mah bangin gamta uh a, numei tawh mawhnopna bek thamloin pasal leh pasal kilunggulhna ciangdong nei uh ahih manin midangte' etteh dingin tawntung meikuang a thuak uhhi. 
			</verse>
			<verse book="65" chapter="1" verse="13">a sepna uh tawh amau mah' maizumna ding a piangsak tuipi hualte, leh Pasian in amaute' omna dingin leisung khuamial thukpi a koihsak tawntung, a lampial aksite tawh kibang bek uhhi.
			</verse>
			<verse book="66" chapter="1" verse="18">a nungta mipa zong ka hihi. Kei ka si ngei hi. Ahi zongin tu-in hong en in, a nungta tawntung ka hihi. Sihna leh misite omna gam keima khutnuai ahi uhhi.
			</verse>
			<verse book="66" chapter="6" verse="8">Ka khuadak leh sakol puang khat ka mu a, a tungah a tuangpa' min pen Sihna hi a, a nungah Hell in a zui hi. Amaute in namsau, kialpi, pulnatna, leh gamsate tawh leitung mi sehlisuah sehkhat a thahtheihna dingun thu a kipia hi.
			</verse>
			<verse book="66" chapter="9" verse="1-2">Tua ciangin a ngana vantung mi in a peengkul hong tum a, vantung panin leitungah aksi khat a leengsuk ka mu hi. Tua aksi tungah kuahawm thukpi hon'na tawhtang a kipia hi. 2 Amah in tua kuahawm thukpi a hon' ciangin meiphualpi panin meikhu bangin meikhu tampi hong pusuak a, tua meikhu hangin ni mialin khim a zing hi.
			</verse>
			<verse book="66" chapter="14" verse="10-11">Pasian' leenggahzu zong dawn ding uhhi. Pasian in ama hehna ahi leenggahzu khauh pen ama hehna hai sungah a dimtakin sung khinzo ta hi. Tua bang mite pen a siangtho vantung mite leh Tuuno mai-ah meikuang leh kat khu tawh gimna kipia ding hi. 11 Amaute a kibawlsiatna mei, khu tawntung a, ganhing leh a lim bia-in, a min kigelhna a nei mi peuhmah in a sun a zanin tatsat loin gimna thuak paisuak uhhi," a ci hi.
			</verse>
			<verse book="66" chapter="19" verse="20">Tua ciangin a ganhing leh tua ganhing omna-ah na lamdang a bawl kamsang zuaupa kiman khawm hi. Ganhing ciamtehna a neite leh ganhing lim a biate pen tua na lamdangte tawh a kikhem a hihi. Ganhing leh kamsang zuaupa, a nihun kat kikhulna meiphualpi sungah a hingtangun kilawn hi.
			</verse>
			<verse book="66" chapter="20" verse="7-15">Kum tul khat a cin' ciangin a thongkiatna panin Satan kikhah ding a, 8 Gog leh Magog a kici leitung gam khempeuhah a om minam khempeuh a khem dingin kuankhia ding hi. Satan in a galsimpih dingin tuipi gei-a sehnel zahin a tam mihonpi kaikhawm ding hi. 9 Leitung khempeuhah amaute pai uh a, Pasian' mi siangtho omna mun leh Pasian in a it khuapi umcih uhhi. Ahi zongin vantung panin meikuang hong paisukin amaute a kangtum hi. 10 Amaute a khem Satan pen ganhing leh kamsang zuaupa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh a hihi. 11 Tua ciangin tokhom kang a lian khat leh a tungah a tupa ka mu hi. Ama omna panin lei leh van lengkhiamang a, a tun'na mel uh kitheilo hi. 12 A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute' gamtatna tua laibute sungah a kigelhna tawh kizui-in misite tungah thu a kikhen hi. 13 Tuipi sungah a om misite, tuipi in hong pusuah a, Sihna leh Misite' Gam in zong amau sungah a om misite hong pusuah uhhi. Tua ciangin a vekpi-in amaute' gamtatnasa tawh kizui-in thu a kikhen hi. 14 Tua ciangin Sihna leh Misite' Gam, meiphualpi sungah a kilawn hi. Hih meiphualpi pen sihna nihna a hihi. 15 A nungta mite a kigelhna laibu sungah a min a omlo peuhmah meiphualpi sungah kilawn hi.
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.

			</verse>
		</category>
		<category id="27">
			<verse book="11" chapter="19" verse="10">Amah in, "Vanglian Pasian, { Topa}-a' dingin ka huaiham mahmah hi; banghang hiam cihleh Israel mite in na thuciamna nusia-in, na biakna taute lawnkhia uh a, namsau tawh na kamsangte that hi; kei, kei bekbek ka omlai hi. Amaute in kei nangawn thah dingin hong zong lai uhhi," a ci hi.
			</verse>
			<verse book="18" chapter="20" verse="20">"A huaihamna bei ngeilo a, a duh khempeuh sit neilo hi.
			</verse>
			<verse book="19" chapter="10" verse="3">Banghang hiam cihleh migilo in a lungsim deihna kisaktheihpih a, ngahna dingah a huaihampa in { Topa } phuisamin a taisan hi.
			</verse>
			<verse book="19" chapter="57" verse="4">huaihamna tawh mihing a netum, humpinelkai tawh a kibang mite' lakah ka om hithiat hi. Amau' hate, namsau hiam tawh kibang hi.
			</verse>
			<verse book="20" chapter="11" verse="6">Thumanna in midikte honkhia a, thumanlo mite in amau' huaihamna mah awkpih uhhi.
			</verse>
			<verse book="20" chapter="19" verse="22">Duhhopna pen mindaina hi a, zuau genpa hihna sangin mizawng hihna hoihzaw lai hi.
			</verse>
			<verse book="20" chapter="28" verse="22">A huaiham mi in a hauhna dingin huai mengmeng a, a tawpna-ah a zawn' ding lamtak phawkkhalo hi. 
			</verse>
			<verse book="20" chapter="28" verse="25">A huaiham mi in kitotna piangsak a, { Topa } a muang mite mihau hi ding hi.
			</verse>
			<verse book="23" chapter="57" verse="17">Amau' huaiham-mawhna hangin ka heh mahmah a, ka hehna lungsim tawh amaute gim pia-in ka nusia hi. Ahih hangin amaute a lungsim uh khauhin, a gamtat ngei bangun gamta lai veve uhhi.
			</verse>
			<verse book="24" chapter="6" verse="13">Banghang hiam cihleh a neupen pan a lianpen dongin, thumanlopi tawh sum zongin a huaiham uhhi. Kamsangte-a kipan siampite dongin thumanlo khin uhhi.
			</verse>
			<verse book="24" chapter="8" verse="10">Tua ahih manin a zite uh midangte ka piaksak ding a, a lote uh zong midangte ka luahsak ding hi. Banghang hiam cihleh a neupen pan a lianpen dongin thumanlopi tawh sum zongin a huaiham uhhi. Kamsangte-a kipan siampite dongin thumanlo khin uhhi.
			</verse>
			<verse book="30" chapter="1" verse="13">{ Topa } in hih bangin ci hi: Ammon mite thumvei a khialh khit, a liveina hangin pelloin amaute gim ka pia ding hi. Banghang hiam cihleh amaute in huaihamin gam a deihthuah manun Gilead gam simgawp uhhi.
			</verse>
			<verse book="35" chapter="2" verse="5">Hauhna pen zuaupi hi a, a huaiham mite kiphasakin omkhong theilo uh a, hankhuk mah bangin, phazo, cih omsak theilo uh a, lungkim hun cih nei theilo uhhi. Tua ahih manin minam dangte a ban banin simin a uk uhhi.
			</verse>
			<verse book="36" chapter="3" verse="3">A uliante, humpinelkai gilkial bang a, a thukhente, keivom gilkial bang uhhi. Zingsang khuavak mateng a saguh nek a nusia nuamlo, a huaiham gamsate tawh kibang uhhi.
			</verse>
			<verse book="40" chapter="23" verse="25">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in hai leh kuangte a pualam na siangsak uh a, ahi zongin tuate sungah, thatanghat thu leh huaihamna tawh mi-a' na suh uh nate a om hi.
			</verse>
			<verse book="41" chapter="7" verse="22">huaihamna, gitlohna, khemna, gamtat hoihlohna, en'na, mi gensiatna, kisialhna, leh haitatna a piangsakthei ngaihsutna hoihlote khempeuh,
			</verse>
			<verse book="42" chapter="6" verse="35">Tua bang lelin note na gamta kei ding uhhi. Na galte uh itin amaute tungah thupha bawl unla, lohkik ding lamen loin leitawi pia un. Tua hi leh na thaman uh lian ding a, a Lianpen Pasian' tate na hi ding uhhi. Banghang hiam cihleh lungdamna mel a thei theilo mite leh a huaiham mite tungah amah migi hi.
			</verse>
			<verse book="42" chapter="11" verse="39">Tua ciangin Topa in ama kiangah, "No Pharisee mite in hai leh kuangte a pualam na siangsak uh a, ahi zongin note na lungsim sung uhah huaihamin na gi kei uhhi.
			</verse>
			<verse book="42" chapter="12" verse="15">Tua ciangin Zeisu in amaute khempeuh kiangah, "Hoihtakin kidawm unla, na huaiham lohna dingun kikem un. Banghang hiam cihleh bangzahta-in mi khat a hauh hangin a neihsa tawh a nuntakna taktak kicing zolo hi," a ci hi. 
			</verse>
			<verse book="42" chapter="18" verse="11">Pharisee mipa dingin thu ngen a, ‘Pasian aw, kei pen midangte bangin a huaiham, a thumanlo, numei tungah a mawh mi ka hi kei hi; hua lai-a siahdongpa bang hilo ka hih manin nangma tungah ka nuamna kong pulak hi.
			</verse>
			<verse book="45" chapter="1" verse="29">Siatna nam khempeuh ahi, hoihlohna, huaihamna, khatlekhat kisiatsak nopna, hazatna, mi thahna, kitotna, khemna, a sialam bekbek ngaihsutna, zuau genna,
			</verse>
			<verse book="46" chapter="5" verse="10">Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hilo hi. Tuate tawh kikhawllo ding ci lehang, leitung panin paikhia un, cihna suak ding hi.11Tua ka hong laigelhna sungah ka cihnopna pen, thu upna sungah unau khat hi hang, ci napi-in numei tawh a paktat, a huaiham, milim a bia, mi gensia, zukham, ahih kei leh a guta theite tawh kikhawl kei un, cihnopna a hihi. Tua bang mite tawh an ne ding nangawnin zong na tukhawm kei un.
			</verse>
			<verse book="46" chapter="6" verse="10">a gutate, a huaihamte, zukhamte, mi gensiate, ahih kei leh mi' na a sutte khat beek, Pasian' Ukna sungah lutthei hetlo ding hi. 
			</verse>
			<verse book="47" chapter="12" verse="20">Banghang hiam cihleh note kiangah ka hong tun' ciangin note' omzia ding ka deih bangin na omloh khakding uh leh note in keima maisuah na muhnopzia bangun na hong muhloh khakding uh ka lunghimawh hi. Note lakah kitotna, hazatna, hehna, huaihamna, mi zahpihna, mi gensiatna, kiphatsakna, leh buaina a omkhak ding ka lunghimawh hi.
			</verse>
			<verse book="48" chapter="5" verse="20-21">milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi.
			</verse>
			<verse book="49" chapter="5" verse="3">Note pen Pasian' mi na hih manun note lakah nulepa khialhna, a kilawmlo-a gamtatna, huaihamna cihte genin zong na nei vet kei un.5Nulepa khialhna a gamta mi, a kilawmlo-a a gamta mi, leh a huaiham (huaihamna zong milim biakna zahin sia hi) mite in Christ Ukna leh Pasian Ukna sungah bangmah ngah nei hetlo ding ahihna uh teltakin thei ta un.
			</verse>
			<verse book="50" chapter="2" verse="3">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. 
			</verse>
			<verse book="51" chapter="3" verse="5">Tua ahih manin nulepa mawhna, a kilawmlo gamtatna, hukna lanna, a hoihlo lunggulhna, leh milim biakna nam khat ahih manin huaihamna ahi note sungah a om leitung lungsimte na sisak un.
			</verse>
			<verse book="54" chapter="3" verse="8">Pawlpi upa dingte zong a gamtat hoih, a lungsim citak, leenggahzu tam a nelo, sum thu-ah a huaiham mi hilo ding uhhi.
			</verse>
			<verse book="54" chapter="6" verse="9">Ahi zongin a haunuam mite in ze-etna a tuamtuam thuak a, duhhopna huaihamna a haivai thute-ah awkcipin, haksatna leh siatna a tuahlawh uhhi.
			</verse>
			<verse book="55" chapter="3" verse="2-5">Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin, 3 mi khualloin, hehpihna neiloin, mi gensia-in, ngongtatin, kihtakhuai-in, thuhoih deihloin, 4 ciampelin, thu khualloin, kiphasak gawpin, Pasian donloin pumpi nopsakna bek deihin, 5 biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in.
			</verse>
			<verse book="56" chapter="1" verse="7">Pawlpi siate pen Pasian' nasem ahih manin paubaan'na a omlo, a kiphasaklo, zukham thei mi a hilo, a ngongtatlo, a huaihamlo,
			</verse>
			<verse book="59" chapter="3" verse="14">Ahi zongin na lungsim uhah en'na, gitlohna, leh huaihamna a om leh a zuaugen na hi uh a, pil ing, ci-in kisialhna ding bangmah omlo hi.
			</verse>
			<verse book="59" chapter="3" verse="16">En'na leh huaihamna a om nak leh buaina leh siatna nam khempeuh tawh kizom pahpah hi. 
			</verse>
			<verse book="59" chapter="4" verse="1">Note lakah a om kitotna leh kilaina koi panin hong piang ahi hiam? Deihluatna lungsim na neih manun note' pumsung a kitoktok niloh a hihi.
			</verse>
			<verse book="60" chapter="2" verse="1">Tua ahih manin gitlohna, zuauna, kineihkhemna, huaihamna, leh kigensiatnate na omsak nawn kei un. 
			</verse>
			<verse book="61" chapter="2" verse="3">Hih sia manlote in a huaiham manun note kiang panin sum a ngahtheihna dingun phuahtawm thu hong gen ding uhhi. Ahi zongin sawtpeka kipanin amaute' thu a Khen dingpa a kigingsa-in om niloh a, amaute a Susia dingpa in en gige hi.
			</verse>
			<verse book="61" chapter="2" verse="14">Numei bekbek etnopin nei uh a, a mawhnopna lungsim uh kam theilo hi. Upna cingtaaklo mite zol belin nei uh a, huaihamna lungsim bekbek a nei uhhi. Tua bang mite, Pasian' samsiat mite ahi uhhi.

			</verse>
		</category>
		<category id="28">
			<verse book="19" chapter="90" verse="4">Banghang hiam cihleh nangma muhna-ah kum tul khat a bei ciangin zanni ahi a, zan ihmut laitakin khan'lawh khat sung tawh ahi zongin a kibang bek hi.
			</verse>
			<verse book="44" chapter="8" verse="26-31">Topa' vantung mi khat in Philip kiangah, "Kithawi in la, Jerusalem khua panin Gaza khua paina lampi zuan dingin leitaw lam manawhin pai in," a ci hi. (Tua lampi tu-in kizang pha nawnlo hi.) 27 Philip zong kithawi-in a pai hi. Lampi-ah Ethiopia mi mang lian khat tawh kituak hi. Tua mangpa pen Ethiopia kumpinu Kandeis khutnuai-a mang lian khat hi a, kumpinu neihsa khempeuh a ukpa a hihi. Jerusalem khua-ah Pasian bia dingin a va pai hi a, 28 inn zuan dingin leeng sungah a tuan' kawmin kamsang Isaiah laibu a sim hi. 29 Tua laitakin Khasiangtho in Philip kiangah, "Pai in la tua leeng mai-ah va om in," ci-in a sawl hi. 30 Philip zong ama kiangah va tai a, kamsang Isaiah laibu a simna za ahih manin, "Na laisim a khiatna na thei hiam?" ci-in a dong hi. 31 Amah in, "Mi khatpeuh in hong hilhtel lohpi-in bangci theih ding ka hi hiam?" ci-in dawng a, ama leeng tungah Philip a tuang dingin a sam hi.
			</verse>
			<verse book="44" chapter="8" verse="37-40">Philip in, "Na lungsim takpi tawh na up nak leh tui na kiphum thei ding hi," a cih ciangin, "Zeisu Christ pen Pasian' Tapa hi, ci-in ka um hi," ci-in a dawng hi. 38 Tua ciangin a leeng a khawlsakna dingin mangpa in thu pia a, Philip tawh a nihun tui phualah pai-in Philip in amah a tuiphum hi. 39 Tui sung panin a paikhiat khit uh ciangin Topa' Khasiangtho in Philip paikhiatpih hi. Mangpa in Philip mu nawnlo hi; ahi zongin lungdam takin a lampai a zom hi. 40 Tua ciangin Philip pen Azotas khua-ah a om ahih lamtak amah kiphawk a, tua khua-a kipanin Sisaria khua a tun'dongin khua khempeuhah Lungdamna Thu a hilh hi.
			</verse>
			<verse book="61" chapter="3" verse="8">Ahi zongin ka itte aw, na mangngilh lohding uh ka deih thu in: Topa-a' dingin ni khat leh kum khat, kum tul khat leh ni khat a kilamdan' luatna omlo hi. 

			</verse>
		</category>
		<category id="29">
			<verse book="23" chapter="2" verse="2-4">Nidang ciangin { Topa}' inn a omna mual pen mual liante lakah a sangpenin kikipsak ding a, mual neute tungah kisangsak ding hi. Tua lai-ah minam khempeuh pai muamua ding uh a, 3 mi tampite hong pai-in, "Hong pai un, amah in ama zialetongte hong hilh theihna ding leh ama lampite i zuih theihna dingin Jacob' Pasian' inn, { Topa}' mualah paito ni," a ci ding uhhi. Banghang hiam cihleh { Topa } in Zion panin thu hong gen ding a, Jerusalem khua panin { Topa}' thuhilhna hong paikhia ding hi. 4 Amah in minamte khatlekhat kikalah thu khenin, mi tampite' thu khensak ding hi. Amaute in a namsaute uh lokhawhna tu, a teipite uh singhiang heuhna temkawi-in a seek ding uhhi. Minam khat leh minam khat kido nawnlo ding uh a, galdo dingin kithawi nawnlo ding uhhi.
			</verse>
			<verse book="23" chapter="11" verse="2-5">{ Topa}' kha in ama tungah ama mite a ukna ding pilna, thutheihna, leh siamna pia ding hi. Amah in { Topa}' deihna thei-in { Topa } zahtak ding hi. 3 Amah in { Topa}' nasep nuamsa ding hi. Amah in a tungtham bek muhna tawh thu khenlo ding a, kam lengsawn bek zakna tawh thu khentatlo ding hi. 4 Thumanna tawh mizawngte' thu khenin, lungsim neem mite' thu ahi bangin khensak ding hi. Ama kam panin a thupiakna tawh leitung mite gim kipia ding a, a muk panin a thugenna tawh migilote si ding uhhi. 5 Amah in thuman leh thutak tawh ama mite uk ding hi.
			</verse>
			<verse book="23" chapter="11" verse="11">Tua ni ciangin Topa in Assiria gam, Egypt gam, Pathros gam, Ethiopia gam, Elam gam, Shinar gam, Hamath gam, leh tuipi gei-a gamte panin ama mi a omlaite a ngahkikna dingin a vangliatna zang kik ding hi.
			</verse>
			<verse book="23" chapter="12" verse="6">Zion-a teng mite aw, nomau' lakah Israel-te' Siangtho Pa lianin om ahih manin lungdamin awng unla, lungdamin la sa un," a cih hun uh hong tung ding hi.
			</verse>
			<verse book="23" chapter="28" verse="19-21">Hong nawk sialin note hong ban ding hi; banghang hiam cihleh zingsang khat khit zingsang khat, sun leh zanin hong nawk tawntung ding hi. { Topa}' tung panin na zak uh thute a banbanin launa lianpi vive hi ding hi. 20 Banghang hiam cihleh puanbuk sungah khe khuan'na dingin lupna tom lua a, silh dingin puanza neu lua hi, a cih tawh na kibang ding uhhi. 21 Banghang hiam cihleh a lamdang ama bawlte a bawl ding leh a lamdang ama nasep a sem dingin Perazim Mual tungah a sep bangin { Topa } in hong sem ding a, Gibeon kuama a heh bangin amah hong heh ding hi.
			</verse>
			<verse book="23" chapter="30" verse="27">En un, { Topa}' vangliatna leh a minthan'na vang, gamlapi panin kimu thei hi. Meikuang leh meikhu in ama hehna hong kilangsak a, ama kampaunate, mei bangin a kuang hi.
			</verse>
			<verse book="23" chapter="33" verse="7-14">En un, galhangte huhna ngenin kiko uh a, kilemna ding palai semte nakpi takin kap uhhi. 8 Lam lianpite gambulak suak a, kuamah khualzinin pai ngam nawnlo uhhi. Thuciamnate kipeksatin, thukimnasate kipalsat a, khatlekhat kizahtakna om nawnlo hi. 9 Leitang kinusiacipin om mawk hi. Lebanon muala tulak singte vulgawp a, Sharon gam lei hoihpen sehnel gam bang ta hi. Bashan leh Karmel muala singtehte pulhmang khinta hi. 10 { Topa } in minam dangte kiangah, "Tu-in ka gamtang ding a, ka vangliatna ka lak ding hi. Tu-in kei hong kipahtawi ta ding hi. 11 Na geelnate uh a kiman'na omlo a, na nasepnate uh a mawkna a hihi. No leh no a kisusia na hi uhhi. 12 Leikang ngahna dingin suangkang a kihal bangin na vui suak ding uh a, meikhuk sunga a kihaltum lingkungte na bang ding uhhi," a ci hi. 13 Gamlapi-a a om mite aw, ka sepna thu za un. A nai-a a om mite aw, ka vangliatna thei un. 14 Zion-a a om mawhnei mite lau uh a, Pasian' thu a ngaihsunlo mite lau-in lingcip uhhi. Amaute in, "Pasian' thukhenna pen a kuang tawntung mei tawh kibang hi. Tua bang meikuang kua in thuakzo ding ahi hiam?" ci uhhi.
			</verse>
			<verse book="23" chapter="40" verse="3-5">Awging khat in, "Gamlakah { Topa}' lampi sial un la, sehnel gamsungah i Pasian-a' ding lam lianpi khat a tangin bawl un. 4 Kuam khempeuh kivuk dim ding a, mual liante leh mual neute kitotam ding hi. A tamkimlo munte kitamkim sak ding a, suanghum omna munte kizalhtam ding hi. 5 { Topa}' kam in gen khin ahih manin, { Topa}' minthan'na vang hong kilang ding a, mi khempeuh in mukhawm ding uhhi," a ci hi.
			</verse>
			<verse book="23" chapter="59" verse="15-20">Thuman omlo lua ahih manin siatna a pelh mipa pen mihai-in kingaihsun zawsop hi. { Topa } in hih thu mu a, thutang omlo ahih manin amah lungkimlo hi. 16 Amah in nenniamna a thuakte a huh ding mi khat beek a omlohna a mu hi. Tua ahih ciangin amaute a honkhia ding leh a gualzawhna dingin ama vangliatna a zang ding hi. 17 Amah in thumanna pen awmdal lum bangin silh ding a, gualzawhna pen sik lukhu bangin khu ding hi. Na khempeuh a manin bawlkik nopna, gimna a piangsakte gim pia-in thukkik nopna lungsim puan bangin a silh ding hi. 18 Amau' gamtatna bangin amah in thukkik ding a, amah a langpangte gim pia ding hi. Ama galte a thukkik ding hi. A gamla pekah a om tuipi gei-a gamte zong a thukkik ding hi. 19 Tua ahih ciangin nisuahna leh nitumna kikalah a om mi khempeuh in amah zahtakin, a vangliatna kihta ding uhhi. Banghang hiam cihleh huihpi nung bang, tuipi khang bangin amah hong pai ding hi. 20 { Topa } in ama mite tungah, "Note a hong hu dingin Jerusalem-ah kong pai ding a, mawhna panin a kiheikhia mi peuhmah ka hong honkhia ding hi.
			</verse>
			<verse book="23" chapter="66" verse="8">A tuaci bang kua'n za ngei na hi uhhiam? A tuaci bang kua'n mu ngei na hi uhhiam? Ni khat thu-in gam khat piang ngei ahi hiam? Tomnokhat sungin minam khat piangkhia ngei ahi hiam? Banghang hiam cihleh Zion in nausuak gimna a thuak phetin a minamte suakkhia pah hi.
			</verse>
			<verse book="24" chapter="5" verse="30-31">A dipkuathuai, a patauhhuai thu khat gamsungah a piang khinzo hi. 31 Kamsangte in thuman genlo uh a, siampite in zong amau' ut bangun a uk uhhi. Ka mite in phamawh salo sawnsawn uhhi. A tawpna hun hong tun' ciangin bang cih ding uh ahi hiam, { Topa } in ci hi, ci-in gen in," hong ci hi.
			</verse>
			<verse book="24" chapter="25" verse="11-14">Gamsung khempeuh kisia-in, gam simtham suak ding a, hih mite khempeuh kum sawmsagih sung Babylon kumpipa' salin a om ding uhhi. 12 Kum sawmsagih a cin' khit ciangin { Topa } in kong cihin-ah, Babylon kumpipa leh a gam amau' mawhna hangin gim ka pia ding a, tua gam a tawntungin gam simtham ka suaksak ding hi. 13 Tua gam a siatna ding ka gensa thute khempeuh hih laibu sungah kigelh a, Jeremiah in gam khempeuhte' kiangah a gen hi. Tuate khempeuh ka tungsak ding hi. 14 Banghang hiam cihleh gam tampi leh kumpi liante in amaute salin man ding uh a, amau' gamtatna amau' tungah ka thukkik ding hi," a ci hi.
			</verse>
			<verse book="24" chapter="31" verse="31-34">"En un, { Topa } in kong cihin-ah, Israel minamte leh Judah minamte tawh thuciamna thak khat ka bawl ni hun hong tung ding hi. 32 Tua pen, a pu a pate uh, Egypt gam panin ka lakkhiatna dingin a khut uh tawh ka kaihkhiat huna ka bawl uh thuciamna tawh kibanglo ding hi. Tua hun lai-in kei amaute' pasal hinapi-in ka thuciamna a hong palsat uhhi, { Topa } in kong ci hi. 33 Ahih hangin { Topa } in kong cihin-ah, tua hun hong tun' ciangin Israel minamte tawh hih bangin thuciamna ka bawl ding hi: Amaute' sungah ka thukham ka koih ding a, amaute' lungtang tungah ka gelh ding hi. Kei pen amaute' Pasian ka hi ding a, amaute pen keima mite ahi ding uhhi. 34 Kuamah in midangte leh a sanggamte uh kiangah, ‘{ Topa } thei in,’ ci-in a kihilh nawn kei ding uhhi; banghang hiam cihleh { Topa } in kong cihin-ah, amaute in a neupen panin a lianpen dongin, a vekpi-un kei a hong thei ding uhhi. Banghang hiam cihleh amau' khialhnate ka maisak ding a, amaute' mawhnate zong phawkin ka nei nawn kei ding hi," a ci hi.
			</verse>
			<verse book="26" chapter="7" verse="14">"Amaute in gal peengkul tum uh a, a vekpi-un kiging uhhi. Ahi zongin mi khempeuh tungah ka hehna tungkim ding ahih manin galsim dingin kuamah kuankhia zolo ding hi.
			</verse>
			<verse book="26" chapter="20" verse="42-44">Na pu na pate uh tungah piak dingin ka ciam Israel gamsungah note kong tun'pih ciangin { Topa } ka hihna thu na hong thei ding uhhi. 43 Tua hun ciangin, a kilawmloin na gamtatnate khempeuh uh leh nomau mah na kinitsak tawmna thute uh na phawk ding uh a, na gamtat siatnasate uh hangin nomau mah na kimudahtawm ding uhhi. 44 Na gitlohna, na gamtatsiatna uh tawh kizui-in note tungah hong bawlloin, ka min a daikhak ding khualna tawh note tungah hong gamta ka hih manin kei pen { Topa } ka hihna thu no Israel mite in na hong thei ding uhhi, Topa { Pasian } in ci hi," a hong ci hi.
			</verse>
			<verse book="26" chapter="38" verse="1-9">{ Topa } in kei kiangah thu hong gen a, 2 "Mihing ahi Ezekiel aw, Magog gama om Gog kumpipa mawhsakna thu gen in. Amah pen Meshek minamte leh Tubal minamte a ukpa a hihi. Amah mawhsakna thu gen in la, 3 Topa { Pasian } in hih bangin ci hi, ci-in gen in: Meshek leh Tubal minamte a ukpipa Gog aw, kei pen nangma langah ka pang hi. 4 Nang hong lehhei-in, na khaguh-ah sikkawi kong bulh ding a, na galkap honpite khempeuh tawh kong kaikhia ding hi. Na galkap honpite pen a sakolte uh leh a sakol tung tuangte uh tawh tam mahmah a, na galkap khempeuh in lum leh namsau nei kim uhhi. 5 Persia gam, Kush gam, leh Put gammite in zong nang hong pan'pih uh a, amaute in lum leh siklukhu nei kim uhhi. 6 Leilu lam gam peka om Gomer gama galkapte khempeuh leh Bethtogarmah gama galkapte khempeuh in nang hong pan'pih uh a, minam dang tampite in zong nang hong pawlpih uhhi. 7 Tua ahih manin tu-in nang leh na pawlte khempeuh a kigalging sa-in om unla, na thupiakna bangin a gamtang pah lian dingin na galkapte khempeuh omsak in. 8 Minam tuamtuamte lak panin kikaikhawm kikin a gam uh a kitutkik zawh gallauna neiloin a om Israel mite' gam a sim dingin kum tampi khit ciangin kong sawl ding hi. Sauveipi sung kinusia-in gamkhing a suak ngei hinapi-in, tu-in a mite khempeuh lungmuang takin a omna Israel mualtung gamte a sim ding na hi hi. 9 Nang leh na galkap honpite leh nang hong pawlpih minam tampite in khuapi huih bangin na simgawp ding uh a, meiipi bangin a gamsung khempeuh na tuamcip ding uhhi.
			</verse>
			<verse book="27" chapter="2" verse="44">Tua kumpite a maan laitakun vantung Pasian in a bei thei ngeilo ding kumpi gam a hong phut ding hi. Tua kumpi gam kuamah in zo zolo ding a, tua gam in gamdang khempeuhte zogawpin a kip tawntung ding hi.
			</verse>
			<verse book="27" chapter="7" verse="7-8">Ka et lai leh sapi lina ka mu hi. Tua sapi kihtakhuai mahmah a, lipkhaphuai-in a thupi mahmah hi. Amah in a gol mahmah sik-ha a nei hi. Amah in nene-in a nek valteng a khe tawh a tuancilgawp hi. Sapi dangte tawh kibang loin amah in ki sawm a nei hi. 8 Tua kite ka et laitakin tuate' lakah adang ki neu khat hong po a, a omsa sung pan ki thumte a botkhia hi. Tua ki' tungah mihing mittang tawh a kibang mittang leh kam om a, kiphatsakna kam tampi a pau hi.
			</verse>
			<verse book="27" chapter="7" verse="22">Tua ciangin a nungta tawntung mipa hong pai a, a Lianpen Pasian' mite-a' ding a hoih thukhenna a hong gen hi. Pasian' mite in kumpi za a ngahna ding uh hun a hong tung hi.
			</verse>
			<verse book="27" chapter="7" verse="27">"Hih leitung kumpi gam, vangliat-na, leh liatna khempeuh a Lianpen Pasian' mite tungah a kipia ding hi. Amau' kumpi za cikmah hunin bei ngeilo ding a, leitung ukna za a nei khempeuhte in a thu uh mangin amaute' na a sem ding uhhi," hong ci hi.
			</verse>
			<verse book="27" chapter="9" verse="24-27">"Na mite leh khuapi siangtho, a mawhna leh a gamtat khialhnate a beina ding hun kum sawmsagih mun sagih sung a kisehzo hi. Tua ciangin mawhna kimaisak ding a, a tawntung thutang thu a hong tung ding hi. Genkholhna leh mangmuhna thu a mantakin hong tangtung ding a, a Siangthopen Mun biakinnpi kisian'suah ding hi. 25 Hih thu ciamteh in la thei in: Jerusalem lamkikna ding thu a kipiak huna kipan sathau kinilhpa hong pai dong kum sagih mun sagih sung hi ding hi. Jerusalem kongzing lampi nei leh kulhpi nei-in kilamkik ding a, kum sawmguklenih mun sagih sung kip ding a, ahih hangin buai hun sung ahi ding hi. 26 Tua hun a bei khit ciangin sathau kinilhpa thuman lopi-in a kithat ding hi. Galsim dingin a hong pai galkapmang lianpa in khuapi leh biakinnpi a susia ding hi. A beina pen tuiciin tun' bang hi ding a, a tawp dongin galdona leh kisiatna vive ahi dingin Pasian in thu a khenzo hi. 27 Tua makaipa in mi tampite tawh kum sagih sung thuciamna kip bawl ding uhhi. Gangawh biakna leh biakpiakna, hih hunlang sung a khawlsak ding hi. Biakinn dawn sangpen munah a Lipkhaphuai na kikoih ding hi; ahi zongin Pasian in tua a koihpa' thuak dingin a geelsa thu a koihpa in a thuak hun ciangdong, a Lipkhaphuai na pen a koihna mun mahah omlai phot ding hi," hong ci hi.
			</verse>
			<verse book="27" chapter="12" verse="4">Tu-in Daniel aw, beina hun a tun' mateng laibu khupcip in la, a tungah ciamtehna koih in. A kallakah mi tampite in bang thu piang hiam cih theitel nuamin a hanciam ding uhhi," a hong ci hi.
			</verse>
			<verse book="27" chapter="12" verse="11">Amaute in nisim biakpiakna a khawlsak, a Lipkhaphuai na a hong pian' ciangin ni tul khat zanih sawmkua sung a sawt ding hi.
			</verse>
			<verse book="29" chapter="2" verse="28-32">"Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uhhi. 29 Tua hun ciangin nasem numei leh nasem pasalte tung nangawnah ka kha ka sung ding hi. 30 "Tua ciangin vantung leh leitungah hilhkholhna lim ahi, sisan kiluan'sakna, meikatna leh meikhu lompi hong om ding hi. 31 { Topa' } ni, tua a lauhuai hun a hong tun' ma-in ni hong mialin, kha, sisan hong bang ding hi. 32 Ahi zongin { Topa' } tungah huhna a ngen khempeuh in hotkhiatna a ngah ding uhhi. { Topa' } gensa bangmahin Zion Mual leh Jerusalem khuasungah a suakta mi om ding uhhi. { Topa } in a teel mite, suakta ding uhhi.
			</verse>
			<verse book="33" chapter="4" verse="1-7">Mailam hunah { Topa' } biakinn a omna mual, a sangpen mual hong suak ding a, minam tampi in hong zuan ding uhhi. 2 Minam tampite hong pai-in, "Israel mite' Pasian' biakinn, { Topa' } mualah va paito ni. Tua lai-ah ama deihna hong hilh ding a, ama deihna bangin i gamta ding hi," ci ding uhhi. Banghang hiam cihleh Zion panin thuhilhna hong gingkhia a, Jerusalem panin { Topa' } thu hong paikhia hi. 3 Amah in minam tampite' thu khensak ding a, Israel gam panin a gamla pekah a om, minam vangliante' thu khensak ding hi. Amaute in a namsaute uh lokhawhna tu-in seek ding uh a, a teipite uh singhiang heuhna temkawi-in seek ding uhhi. Minam khatlekhat kido nawnlo ding uh a, galkidona theikha nawnlo ding uhhi. 4 A kuamah peuh lungnuamin a leenggui phung leh a theikung nuai-ah tu hithiat ding a, kuamah in patausak nawnlo ding hi. Banghang hiam cihleh Vanglian { Topa } mahmah in hih thu hong gen khinta hi. 5 Banghang hiam cihleh midangte in amau' pasian ciat bia-in a thu mang ding uh a, ahi zongin eite in ahih leh eima { Topa } Pasian mah a tawntungin bia-in ama thu i mang ding hi. 6 { Topa } in hih bangin ci hi: Keimah in gim ka piak ahi, sala om gimna a thuak mite, ka kaihkhop kik hun hong tung ding hi. 7 Amaute, a cimawhin gamlapi-ah om uh a, ahi zongin keimah in amaute pansa kikin, minam vanglian khatin ka bawlkik ding hi. Tua huna kipan a tawntungin Zion mual panin amaute ka uk paisuak ding hi.
			</verse>
			<verse book="38" chapter="8" verse="1-6">Vanglian { Topa } in kei tungah thu hong genin 2 amah in, "Jerusalem mite ka itluatna hangin Jerusalem khuapi ka huh nuam mahmah a, hih banga ka itluatna in a galte tungah ka heh hong suaksak hi. 3 Ka khuapi siangtho Jerusalem-ah ciahkikin ka teng ding hi. A citak khuapi, ci-in minthang ding a, Vanglian { Topa' } mual pen mual siangtho kici ding hi. 4 Jerusalem khuapi kongzing leh lamkabomte-ah a tu dingin puteekte omkik ding a, teeklua kisa-in ciangkhut khunin pai ding uhhi. 5 Kongzing khempeuhah numei naupang kimawlin phezaizai ding uhhi. 6 "Tu-a a omlai note-a' dingin hih thu ahi theilo ding tawh a kibat hangin kei-a' dingin ahi mawh ding thu hilo hi.
			</verse>
			<verse book="38" chapter="8" verse="22">A vanglian a thahat minamte zong Vanglian { Topa } a bia ding leh ama tung panin thupha a ngen dingin Jerusalem-ah hong pai ding uhhi.
			</verse>
			<verse book="38" chapter="12" verse="10">"David' suanlekhakte leh Jerusalem khuamite' tungah hehpihna lungsim leh thungetna lungsim ka guan' ding hi. Amaute in a sutlup uh mipa enin, ta khat neihsun a sihsuah mite bangin kap ding uh a, tacil a khuaisuahte bangin nakpi takin kapin thum ding uhhi.
			</verse>
			<verse book="38" chapter="14" verse="1-5">{ Topa } in na hong sep hun hong tung ding hi. Jerusalem khuapi kiluh gawpin, note' muh mahmahin a na lakte uh hawm ding uhhi. 2 Jerusalem khuapi a sim dingin { Topa } in minam khempeuh kaikhawm ding hi. A khuapi kila-in, a innte kiluh gawpin, a numeite zong kibuan gawp ding hi. Mi alang bang salin kipaikhiatpih ding a, adangte ahih leh kipaikhiatpih lo ding hi. 3 Tua ciangin { Topa } hong kuankhia ding a, a beisa hunah a sim ngei bangin hih minam dangte hong sim ding hi. 4 Tua ciangin Jerusalem nisuahna lamah a om Oliv Mual tungah { Topa } a ding ding hi. Tua ciangin nisuahna lam pan nitumna lamah Oliv Mual kitamin phel nih suak ding a, a kikalah kuampi om ding hi. A mual kimkhat leilu lamah kikhinin, kimkhat leitaw lamah kikhin ding hi. 5 Hinnom kuam sung kivukcip ding a, Judah kumpi Uzzah' hun lai-in zinlin'na-a a kivukcip mah bang ding hi. Tua ciangin { Topa } ka Pasian hong pai ding a, a mi siangthote khempeuh hong tonpih ding hi.
			</verse>
			<verse book="38" chapter="14" verse="8-9">Tua ni hong tun' ciangin Jerusalem khua panin tuicim hong luangkhia ding a, kimkhat, nisuahna lamah a om Si Tuipi-ah luang ding a, kimkhat, nitumna lamah a om Mediterranean Tuipi-ah luang ding hi. Tua tui in kan' hun cih neiloin luang tawntung ding hi. 9 Tua ciangin { Topa } pen leitung khempeuh' kumpi suak ding a, mi khempeuh in amah bek thei-in bia ding uhhi.
			</verse>
			<verse book="38" chapter="14" verse="16">Tua bangin galte a kizawhgawp khit ciangin, galte sung panin a nungtalai mite in Vanglian { Topa, } kumpi ahihna hangin a bia ding leh ama gualzawhna pawi a bawl dingin kumsimin Jerusalem-ah pai tawntung ding uhhi.
			</verse>
			<verse book="40" chapter="7" verse="13-14">"Kong kawcik bek tawnin lut un. Hell khuk tun'na ding kongvang pen lianin a lampi baih a, mi tampi in a zui uhhi. 14 Ahi zongin nuntak tawntungna tun'na ding kong kawcikin a lampi haksa a, mi tawmno bek in a zuizo uhhi.
			</verse>
			<verse book="40" chapter="13" verse="49-50">Leitung hun bei ciangin zong tua bangmah hi ding hi. Vantung mite hong pai-in mihoihte lak panin migilote lakhia-in, 50 meikhukpi sungah tua migilote a khul ding uhhi. Tua lai-ah kapin a hagawi ding uhhi.
			</verse>
			<verse book="40" chapter="16" verse="2-3">Ahi zongin Zeisu in, "Ni a tum khit nitak ciangin, ‘Van san ahih manin khua pha ding hi,’ na ci uhhi. 3 Zingsang hun ciangin, ‘Van sanin khua niim ahih manin guah zu ding hi,’ na ci thei uhhi. Note in van maitang na et uh ciangin khua pha ding leh khua sia ding khenthei napi-in tuhun thute na thei thei kei uhhi.
			</verse>
			<verse book="40" chapter="24" verse="3-15">Oliv Mual tungah Zeisu tu-in a om laitakin a nungzuite guak a tuamin hong pai uh a, "Hih thute cik ciangin hong piangding a, nang na hong paiding hun leh hun beina ding bang lim hong om ding ahi hiam, hong gen in," a ci uhhi. 4 Zeisu in amaute kiangah, "Kidawm unla, mite' khemsa-in ta kei un. 5 Banghang hiam cihleh keimah a kineih mi tampi hong pai ding a, ‘Kei, Christ ka hi hi,’ ci-in mi tampi tak umkhialsak ding uhhi. 6 A nai, a gamla-ah galkidona thu na za ding uhhi. Hihte a piang mah ding hi a, ahi zongin a beina ding hi nailo ahih manin patau kei un. 7 Gam khat leh gam khat, kumpi khat leh kumpi khat hong kido ding a, mun tuamtuamah kialpi hong tungin, zin hong ling ding hi. 8 Hihte khempeuh pen gimna kipatna ding hi pan hi. 9 "Tua ciangin note hong kibawlsia-in hong kithat ding a, keima hangin Gentail mi khempeuh in note hong mudah ding uhhi. 10 Tua hun ciangin mi tampi in a upna uh khahsuah ding a, khatlekhat kimudahin khatlekhat kilehhek ding uhhi. 11 Kamsang kineihkhem mi tampi hong piang ding a, mi tampi tak umkhialsak ding uhhi. 12 Gitlohna khang mahmah ding ahih manin ki-itna hong kiam ding hi. 13 Ahi zongin a bei dongin a thuakzote in hotkhiatna ngah ding uhhi. 14 Tua ciangin mi khempeuh tungah teci ahi dingin Pasian' hong ukna hangin a lungdamhuai thu, leitung khempeuhah kihilh ding hi. Tua khit ciangin beina hong tung ding hi. 15 "Tua ciangin kamsang Daniel in, ‘A lipkhaphuai zehphitna,’ ci-in a gen pen a siangtho munah hong om ciangin (hih lai a simte in Zeisu' cihnopna thei ta un),  
			</verse>
			<verse book="40" chapter="24" verse="28-37">"Sapul omna peuhah musane kikaikhawm ding hi." 29 "Tua gimna hun a tun'khit phetin ni hong mialin kha hong taang nawnlo ding a, vantung panin aksite hong kia ding a, vantunga om nate a pai ngei-in pai theiloin lampialgawp ding hi. 30 Tua ciangin Mihing Tapa' lim vantungah hong kilang ding hi. Tua ciangin leitung minam khempeuh dahin kap ding uh a, vangliatna leh minthan'na tawh meii lakah Mihing Tapa a hong pai a mu ding uhhi. 31 Nakpi takin peengkul hong ging ding a, leitung mun khempeuhah a vantung mite hong paisakin, leimong khat pan mong khatdongin, a teelsa mite a kaikhawmsak ding hi. 32 Thei kung tung panin thu phawk un. Thei a hiang hong meengin a teh hong no ciangin khuakhal hun hong naita hi, ci-in na thei uhhi. 33 Tua mah bangin hih ka thugente khempeuh na muh uh ciangin Mihing Tapa hong tun'ding hun hong nai mahmah ta hi, ci-in na thei un. 34 A mantaka kong genin-ah: Hih lai-a a om mite a sihkhit ma-in hih ka thugen khempeuh hong tung ding hi. 35 Van leh lei a maimang zongin ka thugente maimang ngeilo ding hi. 36 Ahi zongin a ni leh a nai hun ding pen kuamah in theilo hi. Vantungah a om vantung mite ahi a, Tapa nangawn in ahi zongin theilo a, Pa Pasian bek in thei hi. 37 Noah hun lai-in up hunlohpi khatin tuiciin a tun' bangin Mihing Tapa zong up hunlohpi khatin hong pai ding hi. 
			</verse>
			<verse book="40" chapter="24" verse="42-51">Tua ahih ciangin bang hunin na Topa uh hong pai ding cih theilo na hih manun na pilvang un. 43 Ahi zongin na phawk ding uh thu in: Inn neipa in zan laitakin gutapa a pai ding hun theikhol leh amah in na pangin a inn luhsaklo ding hi. 44 Tua ahih manin Mihing Tapa zong, note' upmawhloh hun laitakin hong pai ding ahih manin note zong na kiging tawntung ta un. 45 "A pil a citak nasem i cih a bangcite ahi hiam? A naseppih dangte ukin a hun manmanin amaute' nekzah ding ciat an a pia dingin a topa in a seh a nasempa a hihi. 46 A topa hong ciah ciangin ama sawl bangin na semin a om a muhpa pen mi hampha mahmah khat a hihi. 47 Ke'n kong genin-ah, ama neihsa khempeuh a uk dingin a topa in tua nasempa a koih ding hi. 48 Ahi zongin tua nasempa nasem hoihlo hi hen la, a lungsim sungah, ‘Ka topa hong ciahhak ding hi,’ ci-in, 49 a naseppih a lawmte satgawp hen la, zukham thei mite tawh anne zune-in na om leh, 50 a topa tung dingin a uploh ni hun khatpeuhin a topa hong tung ding a, 51 a topa in nakpi takin gim pia-in, mihoih a kineihkhemte' gimthuak dingteng thuaksak ding a, amah kapin a hagawi ding hi.
			</verse>
			<verse book="40" chapter="25" verse="31-34">"Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. 32 Ama mai-ah leitung minam khempeuh hong kikhawm ding hi. Gancingpa in tuu leh keelte a khen mah bangin mi khempeuh khen nihin hong koih ding hi. 33 Tuu a bang mite a taklamah koihin, keel a bang mite a veilamah koih ding hi. 34 Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note-a' dingin a kibawlkholsa gamnuam hong luah un.
			</verse>
			<verse book="40" chapter="28" verse="20">Tua ciangin note tungah ka hong gen thute khempeuh a zuihna dingun na hilh un. Hun bei dongin note a hong ompih tawntung ding ka hihna thu phawk ta un," a ci hi.
			</verse>
			<verse book="41" chapter="13" verse="12-13">Unau khatlekhat a sihna dingun kikhia ding uh a, pa in a ta khia-in, ta in a nu leh a pate khia-in a thatsak ding uhhi. 13 Keima hangin Gentail mi khempeuh in note hong mudah ding uh a, ahi zongin a sih dongun a thuakzote in hotkhiatna a ngah ding uhhi. 
			</verse>
			<verse book="41" chapter="13" verse="33-37">Tua hun ding theilo na hih manun kikemin pilvang un. 34 Mi khat khualzin dingin paikhia a, a din'khiat ding ciangin amau' sep ding ciat a nasemte tungah tavuan pia a, kongcingpa in limtakin a cin' ding a sawl mipa tawh kibang hi. 35 Inn neipa, nitak ahi a, zankim ahi a, zingsang ak khuan'kuan ahi a, zingsang khuavak khit ahi zongin a bang hunin hong tungding cih theilo na hih manun ngakin na pilvang un. 36 Tua hi kei leh amah thakhatin hong tungin na ihmut laitakun hong tuakkha ding hi. 37 Note tungah kong gen mah bangin mi khempeuh tungah zong, ‘Ngakin na pilvang un,’ ka ci hi," a ci hi.
			</verse>
			<verse book="42" chapter="18" verse="8">Ke'n kong cihin-ah, amaute' thu a manin manlang takin khensak ding hi. Ahi zongin Mihing Tapa hong pai ciangin leitungah amah a um mi a mu ding hiam?" ci-in a genthuah hi.
			</verse>
			<verse book="42" chapter="21" verse="11">Mun khempeuhah nakpi takin zin hong lingin, kialpi leh pulnatna zong hong tung ding hi. A kihtakhuai a tuamtuamte leh lim lianpipi vanah hong kilang ding hi.
			</verse>
			<verse book="42" chapter="21" verse="21-16">Tua ciangin Judea gamsunga omte mualtungah tai un. Jerusalem khuasunga omte zong taikhia unla, gamsung khuaneu-a om mite, Jerusalem khua sungah lut nawn kei un. 22 Banghang hiam cihleh Laisiangtho sungah a kigelh mah bangin, ‘Gim Piak Ni,’ a hihi. 23 Tua huna naupaiite leh naungek neite-a' dingin haksa mahmah ding hi. Hih leitungah gimna lianpi hong tung ding a, Pasian in hih mite gim a pia ding hi. 24 Mi pawlkhat, namsau tawh kithat ding a, pawlkhat, galmatin gamdangah kiciahpih ding hi. Tua ciangin Gentail mite' uk hun a bei matengin Jerusalem khuapi a siacipin om ding hi. 25 "Ni, kha, leh aksite tungah lim hong om ding hi. Tuipi ging leh tuihual liante kihtakna hangin leitung mi khempeuh lau-in lunggim ding uhhi. 26 Leitungah tu-in bang hong piangding, ci-in a ngaihsut kawmun mite lau-in sibup ding uhhi. Vantunga om nate a pai ngei bangin pai nawnloin lampial mangkhin ding uhhi.
			</verse>
			<verse book="42" chapter="21" verse="36">Hih thupiang khempeuh thuakzawhna ding thahatna na neihna ding uh, leh Mihing Tapa mai-ah na din'theihna dingun a tawntungin thu ngenin vil niloh un," a ci hi.
			</verse>
			<verse book="43" chapter="16" verse="2">Amaute in a kikhopna uh innte panin note hong hawlkhia ding uhhi. Note hong that mite pen Pasian' nasemin a kingaihsut ding uh hun hong tung ding hi. 
			</verse>
			<verse book="44" chapter="2" verse="17-21">‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh leh na tapate un keima thu taangko ding uhhi; na tangvalte un maang mu ding uh a, na puteekte un mang man ding uhhi. 18 Tua ni ciangin ka nasem numeite leh ka nasem pasalte' tung nangawnah ka Kha ka sung ding a, amaute in keima thu gen ding uhhi. 19 Tua ciangin vantung leh leitungah hilhkholhna lim leh na lamdang ka bawl ding hi. Sisan kiluan'sakna, meikatna leh meikhu sahpi hong om ding hi. 20 Topa' ni, a lian thupi ni, hong tun'ma-in ni hong mialin, kha, sisan hong bang ding hi. 21 Ahi zongin Topa tungah huhna a ngen khempeuh in hotkhiatna ngah ding uhhi,’ ci-in a kigelh hi. 
			</verse>
			<verse book="44" chapter="17" verse="30-31">Pasian in mihingte' theihloh hun lai-a a gamtatnate uh phamawh a sakloh hangin, tu-in mun khempeuha om mi khempeuhte a gamtat siatna panun a kiheina dingun thu a hong pia khinzo hi. 31 Amah in leitung mi khempeuh thu a mantakin ama teel mipa a hong khensakna ding ni a sehkhol khinzo hi. Tua a ngaihsutna a man taktak hi, ci-in mi khempeuh tungah a hong lahna dingin a teel mipa, sihna panin a hingkiksak zo hi," ci-in thu a hilh hi. 
			</verse>
			<verse book="45" chapter="11" verse="25-26">Sanggamte aw, note in na theih dingun ka deih thusim khat om hi. Thei le uh cin, "A pil mahmah hi hang," na kici nawn kei pah ding uhhi. Tua thu in: Israel mite in a up noplohna pen a tawntung ding thu hilo hi. Pasian kiangah Gentail mite a pai dingzah in Pasian a zuat hun ciangdong ding bek a hihi. 26 Tua hi a, Lai Siangtho sungah a kigelh mah bangin Israel mite khempeuh in hotkhiatna ngah ding uhhi. Lai Siangtho in, "Zion panin Honpa hong pai ding a, Jacob' suanlekhakte sunga om gitlohna khempeuh maisak ding hi. 
			</verse>
			<verse book="45" chapter="13" verse="11-14">Tuhun pen bang hun hita ahi hiam, ci-in theita na hih manun tu-a bangin na gamtat ding uh a hihi. Tu-in note in khua phawkin na khan'lawh ding uh hun hita hi. Banghang hiam cihleh Zeisu Christ i up cil lai hun sangin tu-in Pasian in leitung haksatna panin eite hong hotkhiat ding hun hong naizaw hi. 12 Zan khuamial bei dektak a, sun khuavak hong tung dektak ta hi. Khuamial sunga gamtatnate khawlin khuavak sunga nazatte zam ta ni. 13 Sun khuavak sunga om mite bangin a kilawmin gamta ni. Gualnopna leh zukhamna, mawhna leh thangtatna, kitotna leh kihazatnate-in i hun beisak kei ni. 14 Kidalna dingin, Topa Zeisu Christ' hong piak galhiamte zang unla, na pumpi uh deihna bangin gamtatna ding hun omsak nawn kei un.
			</verse>
			<verse book="46" chapter="1" verse="20-29">Tua ahih manin tuhuna mipilte, miteite, leh thusel a siamte, bangin kimang ahi hiam? Hih leitung pilna pen haina a suahsak khitna kilang khinzo hi. 21 Pasian in ama pilna hong zang a, mihingte in amau' pilna tawh pasian a theih zawhlohna dingun a bawl hi. Tua ahih manin mite in, "A haihuai thu," ci-in a ngaihsut uh i thuhilhna a umte, Pasian in hotkhiatna a piazaw hi. 22 A uptheihna dingun Jew mite in na lamdang kal uh a, Grik mite in pilna a thupisak uhhi. 23 Ahi zongin kote in singlamteh tungah a kikhai Christ' thu ka hilh uh a, tua thu pen Jew mite-a' dingin a hehhuai thu hi a, Gentail mite-a' dingin a haihuai thu a hihi. 24 Ahi zongin Pasian in a hong sap ei Jew mite leh Gentail mite-a' dingin Christ pen Pasian' vangliatna leh Pasian' pilna a hihi. 25 Banghang hiam cihleh Pasian' haina pen mite' pilna sangin sangzaw lai a, Pasian' thaneemna pen mite' hatna sangin hatzaw lai hi. 26 Sanggamte aw, Pasian in note hong sap laitakin na omzia uh ngaihsun un. Leitung mite' hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uhhi. 27 Ahi zongin Pasian in mipilte a maizumsakna dingin mihaite hong teel a, mi thahatte a maizumsakna dingin mi thaneemte a hong teel hi. 28 Leitung mite in thupi a sakte uh a suksiat theihna dingin Pasian in leitung mite' simmawh a niamte, bangmahin a ngaihsutloh uh mite a teel hi. 29 Tua ahih manin Pasian' mai-ah mite a kisaktheihna ding thu omlo hi.
			</verse>
			<verse book="46" chapter="10" verse="11">Leitung beikuan hun sungah a om eite-a' dingin hih thupiangte i etteh ding thu hi a, eite hilhkholhna dingin lai sungah a kiciamteh a hihi. 
			</verse>
			<verse book="46" chapter="15" verse="20-26">Ahi zongin a thuman taktak ci lehang, a sisa mite zong hingkik takpi ding hi cih a kitel theihna dingin sihna panin Christ kihingkik sak khinzo hi. 21 Banghang hiam cihleh mi khat hangin sihna a ommah bangin mi khat hang mahin misite zong hin'kikna om hi. 22 Banghang hiam cihleh Adam tawh a kizop manin mi khempeuh si a, tua mah bangin Christ tawh a kizom khempeuh zong kihingsak kik ding hi. 23 Ahi zongin tua hin'kikna pen ama hun tawh kizui-in a banbanin hi ding hi. A masa penin Christ hi a, Christ hong paikik ciangin ama pawlte khempeuh hingkik ding hi. 24 Tua ciangin Christ in ukna, vangliatna, aana a nei ama galte khempeuh a zawhgawp khit ciangin Pa Pasian tungah ukna aana ap ding a, tua ciangin hih leitung hun beina hong tung ding hi. 25 Banghang hiam cihleh Pasian in a galte khempeuh zo-in a khenuai-ah a koihkhit hundong mateng Christ in uk ding hi. 26 A tawpna-ah suksiat ding a gal nunung pen in sihna a hihi. 
			</verse>
			<verse book="46" chapter="15" verse="52">Peengkul nunung hong gin' ciangin mitphiat kikal sungin i kikheelpak ding hi. Banghang hiam cihleh peengkul hong gin' ciangin misite a sithei nawnlo dingin hong tho ding a, i vekpi-in i kikheel ding hi.
			</verse>
			<verse book="47" chapter="11" verse="13-15">Amaute pen sawltak taktak hiloin, sawltak a kineihkhemte hi uh a, a nasepna uhah zong zuau-in, Christ' sawltak taktak a battheihna dingun a meel kiseel ahi uhhi. 14 Tua pen lamdang sak ding hilo hi. Satan nangawn Pasian' vantung mi tawh a kibangin kibawltawm thei hi. 15 Tua ahih manin Satan' sawltakte pen thuman nasem bangin a kibawl manin lamdang sak ding hilo hi. Hun bei ni ciangin amau gamtatna bangun thuak ngawn ding uhhi.
			</verse>
			<verse book="49" chapter="1" verse="21">Vantungah ukna, aana, vangliatna a neite khempeuh tungah Christ in ukna aana nei lai a, hih leitung bekah hiloin a hong tungding leitungah zong amah a lianpen a hihi.
			</verse>
			<verse book="50" chapter="4" verse="5">Mi khempeuh tungah na dik un. Topa hong pai baih ta ding hi. 
			</verse>
			<verse book="52" chapter="4" verse="13-18">Sanggamte aw, lametna a neilo mite bangin na dahluat lohna dingun a sisa mite' omzia ding thu na theih ding uh ka deih hi. 14 Zeisu si-in thokik hi, ci-in i up mah bangin Pasian in Zeisu hong paipih kik ciangin amah umin a si mite zong hong tonpih ding hi, ci-in i um hi. 15 Topa' thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh a kimuh ma-in Topa tawh i kimu kei ding hi. 16 Pasian' thupiakna awging lianpi, vantung mi mangpa' thugenna, leh Pasian' peengkul hong ging ding a, vantung panin Topa mahmah hong paisuk ding hi. 17 Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna a hihi. 18 Tua ahih ciangin note khatlekhat hih thu tawh na kihehnem un.
			</verse>
			<verse book="52" chapter="5" verse="2-3">Bang hang hiam cih leh Topa hong pai ding Ni pen zan-a gutate bangin theihkholh lohin hong tung ding hi, ci-in note in teltakin na theihsa uh a hihi. 3 Mite in, "Thu khempeuh a hoih laitak hi a, bangmah patauhna ding omlo hi," a cih laitakin thakhatthu-in amaute tungah siatna hong tungvat ding hi. Nausuah natna bangin gimna thuak ding uh a, kuamah suaktalo ding uhhi. 
			</verse>
			<verse book="53" chapter="2" verse="3-4">Ahi zongin kuama khemsa-in ta kei un. Banghang hiam cihleh nakpi takin Pasian langpan'na lianpi leh hell khuksung a tungding ahi A Gilopa hong kilat matengin tua Ni hong tunglo ding hi. 4 Tua A Gilopa in mite' biak pasian a kici khempeuh leh na khempeuh nialgawp ding hi. Tuate khempeuh sangin a lianzaw-in a kingaihsut banah, Pasian ka hi hi, ci-in Pasian' biakinn sung mahmahah pai-in va tu ding hi.
			</verse>
			<verse book="53" chapter="2" verse="7">Kuamah kim in a phawkloh gitloh gamtatna kigamta khinta a, ahi zongin hih thu a pian'ding a khamcippa a kilakkhiat khit matengin a hong piang ding thu hong piang nailo ding hi. 
			</verse>
			<verse book="54" chapter="4" verse="1-2">Nidang ciangin a upna panun mi pawlkhat pialin, zuauthu gente leh dawi thu a kigente a zuihna ding uh Khasiangtho in teltakin a gen hi. 2 Tua bang zuau thuhilhnate pen zuau genin mi a khem, sik emsa tawh tatgawp bangin a lungsim un a hoih leh a hoihlo a khenthei nawnlote' kam panin hong gingkhia ding hi. 
			</verse>
			<verse book="55" chapter="3" verse="1-7">Nitawp ni hun pen a lauhuai hun ahih ding lamtak phawk in. 2 Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin, 3 mi khualloin, hehpihna neiloin, mi gensia-in, ngongtatin, kihtakhuai-in, thuhoih deihloin, 4 ciampelin, thu khualloin, kiphasak gawpin, Pasian donloin pumpi nopsakna bek deihin, 5 biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in. 6 Tua bang mite pawlkhat, mite inn-ah va hawh khiankhianin, deihna nam tuamtuam leh mawhna lungsim tawh a kidim numeite na thuzawh uhhi. 7 Tua bang numeite in thu a zakzak uh hangin a man leh a manlo khen theilo uh ahih manin thuman thutak thei zolo uhhi.
			</verse>
			<verse book="55" chapter="4" verse="3-4">Mite in thuman a ngaih noploh hun, amaute' deihna bek a zuihnop hun, amaute' zaknop thute bek a gen ding sia a cial thuahthuah hun hong tung ding hi. 4 Amaute in thuman thutak ngainuam nawnloin tangthu phuahtawm peuh ngaihsutpi-in nei ding uhhi. 
			</verse>
			<verse book="58" chapter="13" verse="14">Eite-a' dingin hih leitungah a kip khuapi omlo ahih manin a hong piang lai ding khuapi a zong ihi hi.
			</verse>
			<verse book="60" chapter="4" verse="7">Na khempeuh a beina ding hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un. 
			</verse>
			<verse book="61" chapter="3" verse="9-12">Mi pawlkhatte' ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deihloin na vekpi-un na kisik ding uh deih ahih manin hong pai nailohna pen note hong khualna hizaw hi. 10 Ahi zongin theihkholh lohpi-in guta bangin Topa hong paiding Ni hong tung ding hi. Tua Ni ciangin nakpi takin a ging in vantungte maimang sakin, vantung nate mei in kangtumin maimang ding a, leitung leh a tunga om na khempeuh a mangthang ding hi. 11 Hih nate khempeuh hih bangin kisusia mangkhin ding ahih manin note a bangci mi dingin kilawm cih limtakin na ngaihsun un. A siangtho nuntakna nei-in Pasian' deihna bangin na gamta unla, 12 vantungte mei in kangtumin, vantung nate sa lua-in a tuimang ding hun Pasian' Ni hong tun'baih theihna dingin na hihtheih zahun hanciam unla, na ngak un.13Eite in Pasian' hong ciamsa, thuman bekbek a kizatna ding mun van thak leh lei thak a ngak ihi hi.
			</verse>
			<verse book="62" chapter="2" verse="17-19">Leitung nate leh leitung deihnate a beibei ding hita a, ahi zongin Pasian' deihna bangin a gamta mite pen kip tawntung ding hi. 18 Tate aw, tu-in huntawpna hong naita hi. Christ' Gal hong paiding hi, ci-in na zaksa uh mah bangin tu-in Christ' gal tampi tak hong tung khinta hi. Tua ahih ciangin beina ding nai taktakta hi, ci-in i thei hi. 19 Christ' gal ahi hih mite pen ei' pawl hi ngei napi-in hong taisan uhhi. Ei' pawl taktak hi leh eite tawh omkhawm paisuak ding uh ahih manin, tu-in amaute paikhia uh ahih ciangin ei' pawl taktak ahihlohna uh hong kilang hi. 
			</verse>
			<verse book="65" chapter="1" verse="18-19">Amaute in note kiangah, "Hun nunung lam ciangin Pasian' deihna tawh a kituaklo amau pumpi deihna zui-in note a hong simmawhbawl mi pawlkhat hong piang ding hi," hong ci uhhi. 19 Hih mite in pawl kikhenna piangsakin, amau pumpi deihna bangin gamta uh a, Khasiangtho zong neilo uhhi.
			</verse>
			<verse book="66" chapter="1" verse="3">Hih laibu a sim mite mi hampha hi a, hih thu kigente ngai-in, hih laibu sungah a kigelh thu a zuite zong mi hampha mah ahi uhhi. Bang hang hiam cih leh hih thu kigente a tun'ding hun hong naita hi.
			</verse>
			<verse book="66" chapter="3" verse="1-4">"Sardis khua pawlpi vantung mi kiangah lai gelh in la, Pasian Khasiangtho sagih leh aksi sagih a neipa' thugen in: Note' gamtatnate ka thei a, note a si hinapi-in a hing min na pua uhhi. 2 Tua ahih manin khua phawk unla, na neihlai sunte uh a beimang ma-in thasanpha kik un. Banghang hiam cihleh na nasepnate uh Pasian' muhna-ah a cingtaak nai hetlo ahihna thu ka thei hi. 3 Tua ahih manin note a hong kihilh na zaksa uh thute phawkkik unla, tua thute zui-in na mawhna panun kisik kik un. Khua na phawk kei uh leh note kiangah guta bangin ka hong pai ding a, ka hong tun'lam nangawn na thei kei ding uhhi. 4 Ahi zongin Sardis khuasunga om note lakah a puan a ninsak nailo tawmkhat na om uhhi. Tua bang mite kilawm uh ahih manin kei tawh puanpak silhin ka tonkhawm ding uhhi.
			</verse>
			<verse book="66" chapter="6" verse="10-14">Amaute nakpi takin kiko uh a, "A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?" a ci uhhi. 11 Tua ciangin amaute tungah puantualpi a kang khat ciat kipia a, amaute a kithah mah bangin a kithat lai ding a naseppihte uh leh a sanggamte uh a kim matengin tawlkhat sung a tawlngak laina ding uh kigen hi. 12 Ciamtehna gukna a hon' ciangin ka khuadak leh nakpi takin zin hong ling a, ni pen puanvom bangin hong vomin, kha pen sisan bangin a hong san hi. 13 Aksite ahih leh huihpi in theipuam a mutkhiat bangin van panin kia zaizai uhhi. 14 Laidal a kizial bangin vanpi kizialin maimang a, mual leh tuikulhte khempeuh a omna uh panin maimangta hi.
			</verse>
			<verse book="66" chapter="7" verse="1-3">Tua khit ciangin leitung kiu li-ah vantung mi li, kiu khatah khat ciat dingin leitung, tuipi tung, leh singkung khat peuhpeuh a mutkhak lohna dingin leitung huih lite lencipin a om uh ka mu hi. 2 Tua ciangin a nungta Pasian' ciamtehna a tawi vantung mi khat, nisuahna lam panin hong paito ka mu hi. Leitung leh tuipi suksiat theihna ding vangliatna a kipia vantung mi lite kiangah amah in nakpi takin gen a, 3 "I Pasian' nasemte, a taltang uhah ciamtehna i bawl khit matengin leitung, tuipi, leh singkungte susia nai kei in," a ci hi. 
			</verse>
			<verse book="66" chapter="7" verse="14">"Ka thei kei hi, topa aw. Nangmah in na theizaw ding hi," ka ci hi. Tua ciangin amah in keima kiangah, "Hih mite pen bawlsiatna lianpi thuakin a hong suakta mite ahi uhhi. Amaute in a puan uh sawpsiangin Tuuno sisan tawh a paksak uh a hihi.  
			</verse>
			<verse book="66" chapter="11" verse="2-3">Ahi zongin biakinn pualam tualte teh kei in. Minam dangte' khutsungah kipia khin a, amaute in kha sawmlilenih sung Khuapi Siangtho tuancilgawp ding uh ahih manin tua a tualte tehloin nusia lel in. 3 Ka teci nihte puanhampi silhin ka paisak ding a, amaute in ni tul khat za nih sawmguk sung Pasian' thu a gen ding uhhi," hong ci hi.
			</verse>
			<verse book="66" chapter="12" verse="9">Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khempa pen a vantung mite tawh leitungah kilawnsuk hi.
			</verse>
			<verse book="66" chapter="13" verse="1">Tua laitakin tuipi sung panin ganhing khat a hong pusuak ka mu hi. Tua ganhing in ki sawm leh lutang sagih nei a, a ki sawmte tungah lukhu khat ciat om a, a lutang sagihte tungah min hoihlo khat ciat a kigelh hi. 
			</verse>
			<verse book="66" chapter="13" verse="15-17">Tua ganhing nihna in ganhing masa lim dingin a kibawl milim sungah a hu a muap ciangin hong pauthei a, tua milim a bialo khempeuh a thahtheihna dingin thu a ngah hi. 16 Tua ganhing in a lian a neu, a hau a zawng, sila leh sila a hilo, mi khempeuh in a taklam khut tung uh ahih kei leh a taltang uhah ciamtehna a neihna dingun thu a pia hi. 17 Tua ahih manin tua ganhing min ahih kei leh a min tangin a nambat ciamtehna a tungah a neilo mi peuhmah, vanlei vanzuakin paikhia theilo uhhi.
			</verse>
			<verse book="66" chapter="14" verse="14-20">Tua ciangin ka khuadak leh meiipi a bang a kang biakbuak om a, tua meiipi tungah mihing tawh a kibang khat tu-in, kham lukhu khu-in, a khutah phiaukawi hiam khat a tawi ka mu hi. 15 Biakinn sung panin vantung mi khat hong paikhia a, meiipi tungah a tu mipa nakpi takin samin, "Leitung mite lak dingin min mahmah a, a lak hun hong tungta ahih manin na phiaukawi tawh at in," a ci hi. 16 Tua ahih manin meii tungah a tupa in leitungah a phiaukawi hong van a, leitung mite a at hi. 17 Tua ciangin vantung biakinn panin vantung mi adang khat hong paikhia leuleu a, amah in zong phiaukawi hiam khat mah a tawi hi. 18 Tua ciangin biakna tau panin vantung mi adang khat hong paikhia leuleu hi. Tua vantung mi pen mei a ukpa hi a, phiaukawi hiam a tawipa kiangah nakpi takin, "Leitung mite leenggah bangin minta ahih manin leitung mite na phiaukawi tawh atin a lom lomin kaikhawm in," a ci hi. 19 Tua ahih manin vantung mi in zong leitungah a phiaukawi hong van a, leitung mite kaikhawmin Pasian' hehna lian leenggah cilna phualah a kaikhawm hi. 20 Khuapi pualamah kicil a, a cilna panin sisan vive luangkhia-in, pi nga bang thukin, tai zanih ciang bangah tuikhang bangin a luang hi.
			</verse>
			<verse book="66" chapter="16" verse="4">A thumna vantung mi in gunte leh tuinakte tungah a hai hong bung a, a tui khempeuh sisan a hong suak hi. 
			</verse>
			<verse book="66" chapter="16" verse="13">Tua ciangin gulpi kamsung, ganhing kamsung, leh a manlo kamsangpa' kamsung panin uiphuk tawh a kibang kha gilo thum a hong pusuak ka mu hi. 
			</verse>
			<verse book="66" chapter="16" verse="21">Gial golpipi, khat ciangin tawi sawmthum val a gik, van panin mite tungah hong kia hi. Tua gimna nasialua ahih manin tua gialte hangin mite in Pasian a samsia uhhi.
			</verse>
			<verse book="66" chapter="19" verse="1">Tua khit ciangin vantungah mihonpi a kikona awging tawh a kibang khat ka za a, "Pasian phat un! Hotkhiatna, minthan'na leh vangliatna pen eite' Pasian-a' a hihi.
			</verse>
			<verse book="66" chapter="19" verse="11-18">Tua ciangin vantung a kihong ka mu a, sakol kang khat a om hi. A tungah a tuangpa pen a Citak a Thumanpa kici hi. Amah in thumanin thu khenin gal a do hi. 12 A mittangte meikuang tawh kibang a, lukhu tampi a khu hi. Amah simloh kuamah dang in a theihloh min khat ama tungah a kigelh hi. 13 Sisan sungah a kidiah puantualpi khat silh a, amah pen, "Pasian' Thu," cihna min tawh a kisam hi. 14 Vantung galkapte a siangtho puanpak hoih tawh kizem uh a, sakol kangte tungah tuangin amah a zui uhhi. 15 Minam dangte a zawhgawpna ding namsau hiam khat a kam sung panin a pusuak hi. Amah in sik ciangkhut tawh minam dangte ukin, a Vanglian Pasian' heh mahmahna tawh leenggah cilna-ah leengtui a sukkhia ding hi. 16 A puan tung leh a phei tungah, "Kumpite' Kumpi, topate' Topa," ci-in a min kigelh hi. 17 Tua ciangin ni sungah vantung mi khat a ding ka mu a, amah in vankim lai-ah a leeng vasa khempeuh nakpi takin samin, "Pasian' pawi lianpi-ah a kikhawm dingin hong pai un. 18 Hong pai unla, kumpite' sa, galkapmangte leh galkapte' sa, sakolte leh a tungah a tuangte' sa, a lian a neu, silate leh sila a hilo mi khempeuhte' sa hong ne un," a ci hi.
			</verse>
			<verse book="66" chapter="20" verse="1-3">Tua ciangin vantung panin vantung mi khat hong paisukin, kuahawm thukpi hon'na tawhtang leh sikkhau khainiang golpi khat a tawi ka mu hi. 2 Amah in tanglai gulpi, Dawimangpa ahih kei leh Satan zong a kicipa manin kum tul khat sung a hencip hi. 3 Tua ciangin kuahawm thukpi sungah khiasuk a, kum tul khat a cin'mateng minam tuamtuamte a khemtheih nawnlohna dingin a tawh kalhin a ciamteh hi. Kum tul khat a cin'khit ciangin tawlkhat sung a kikhah ding a hihi.
			</verse>
			<verse book="66" chapter="20" verse="7-15">Kum tul khat a cin' ciangin a thongkiatna panin Satan kikhah ding a, 8 Gog leh Magog a kici leitung gam khempeuhah a om minam khempeuh a khem dingin kuankhia ding hi. Satan in a galsimpih dingin tuipi gei-a sehnel zahin a tam mihonpi kaikhawm ding hi. 9 Leitung khempeuhah amaute pai uh a, Pasian' mi siangtho omna mun leh Pasian in a it khuapi umcih uhhi. Ahi zongin vantung panin meikuang hong paisukin amaute a kangtum hi. 10 Amaute a khem Satan pen ganhing leh kamsang zuaupa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh a hihi. 11 Tua ciangin tokhom kang a lian khat leh a tungah a tupa ka mu hi. Ama omna panin lei leh van lengkhiamang a, a tun'na mel uh kitheilo hi. 12 A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute' gamtatna tua laibute sungah a kigelhna tawh kizui-in misite tungah thu a kikhen hi. 13 Tuipi sungah a om misite, tuipi in hong pusuah a, Sihna leh Misite' Gam in zong amau sungah a om misite hong pusuah uhhi. Tua ciangin a vekpi-in amaute' gamtatnasa tawh kizui-in thu a kikhen hi. 14 Tua ciangin Sihna leh Misite' Gam, meiphualpi sungah a kilawn hi. Hih meiphualpi pen sihna nihna a hihi. 15 A nungta mite a kigelhna laibu sungah a min a omlo peuhmah meiphualpi sungah kilawn hi.
			</verse>
			<verse book="66" chapter="22" verse="12">Tua ciangin Zeisu in, "Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.

			</verse>
		</category>
		<category id="30">
			<verse book="1" chapter="47" verse="9">Jacob in Faro kiangah, "Tawlkhat sung ka nuntak hun pen kum za leh kum sawmthum a hihi. Ka nuntak hun tom sungah siatna bekbek om a, ka pate tawlkhat a omsung uh a nuntak hunte ban nailo hi," a ci hi.
			</verse>
			<verse book="10" chapter="14" verse="14">Eite khempeuh i si ding a, a kikhawm kik theilo leilakah a bua tui tawh i kibang hi. Ahih hangin a hawlkhiatpa a kipuasehin a kikoih lohna dingin lampi a zong mipa' nuntakna Pasian in lakhia lo ding hi. 
			</verse>
			<verse book="13" chapter="29" verse="15">Banghang hiam cihleh ka pu ka pate khempeuh uh mah bangin kote pen nangma mai-ah khualmite leh pemtate ka hi uhhi. Ka hunte uh leitungah nilim bang hi a, sih ding ka pelh thei kei uhhi.	
			</verse>
			<verse book="18" chapter="1" verse="15-19">Tua laitakin Seba mite hong pai-in ganhingte hong sut a, namsau tawh gancingte thatkhin uhhi. Hih thu a hong zasak thei dingin kei bek kong suakta hi," a ci hi. 16 Amah in a thugen a khit ma-in kamtai dang khat hong tungin, "Vantung panin keek hong kia a, tuute leh tuucingte kha-in kangtum uhhi. Hih thu nang kiangah a hong ko thei dingin kei bek kong suakta hi," a ci hi. 17 Tuapa in a thugen a khit ma-in kamtai dang khat hong tung leuleu-in, "Khaldea mite hon thum in kalaohte hong sut a, namsau tawh kalaoh tung tuangte khempeuh that hi. Hih thu nang kiangah a hong ko thei dingin kei bek kong suakta hi," a ci hi. 18 Amah in a thugen a khit ma-in kamtai dang khat hong tung leuleu a, "Na tapate leh na tanute a u pen uh inn-ah an ne zu ne-in om uhhi. 19 Tua laitakin sehnel gam panin huihpi pingpei hong nungin a inn mutpai-in na tate denglum hi. Nang kiangah hih thu a hong ko thei dingin kei bek kong suakta hi," a ci hi.
			</verse>
			<verse book="18" chapter="7" verse="6-7">Ka hunte siamgante' siam ciangtang sangin manlang zaw a, lametna omloin a mong tung pak hi. 7 "Pasian aw, ka nuntakna husan' bang bek ahihna hong phawk in. Ka mit in hun nuam mukik ngei nawnlo ding hi.
			</verse>
			<verse book="18" chapter="8" verse="9">Eite pen zan mah mi ihi a, bangmah i thei kei hi. Leitunga i nuntakna pen niliim bang lel a hihi. 	 
			</verse>
			<verse book="18" chapter="9" verse="25">"Laitaite sangin ka hun nawhtai zaw a, beipak ahih manin nopna ngah khalo hi. 
			</verse>
			<verse book="18" chapter="14" verse="1-2">"Mihingte a nuntak hun tom mahmah a, lungkhamna tawh kidim hi. 2 Amaute paak bangin khangin keu pak uh a, niliim bangin pai hanhanin, mangthang uhhi.   
			</verse>
			<verse book="19" chapter="39" verse="11">Mi khat a mawhna hangin tai-in na sat ciangin, nget in a nektum bangin ama na manpha na beisak hi. Mihing khempeuh husan' khat bang bek hi takpi hi. 
			</verse>
			<verse book="19" chapter="73" verse="20">Amaute pen zana mangmat tawh kibang lel a, na khan'lawh ciangin amaute a bangci pian hiam, ci-in na phawk nawn kei hi.	 
			</verse>
			<verse book="19" chapter="78" verse="39">Amah in, amaute pen mihing hi lel a, a hong paikik nawnlo huihnung bang ahihna uh a phawk hi.
			</verse>
			<verse book="19" chapter="89" verse="47">{ Topa } aw, nuntak hun a tom mahmahlam hong phawk in. Mihingte a mawkna dingin bawl na hi hiam?  
			</verse>
			<verse book="19" chapter="90" verse="9-12">Banghang hiam cihleh ka hun khempeuh uh na hehna-in bei a, ka nuntak hun uh husan' khat bangin a bei hi. 10 Kote' nuntak sung kum sawmsagih bang hi a, cidam le-ung kum sawmgiat bang hithei hi. Ahih hangin tua hunsung nangawn gimna leh haksatna hi a, tua hunte bei pakin kote ka maimang uhhi. 11 Nang hong kizahtakna dingin na sinsona' vangliatna kua in thei a, na hehna' husiatna kua in thei ahi hiam? 12 Tua ahih ciangin pilna lungsim ka ngah theihna dingun ka nuntak hun uh a tomlam ka theihna dingun hong hilh in.  
			</verse>
			<verse book="19" chapter="94" verse="10">Minamte a thuhilhpa in mi thuhilhlo ding ahi hiam? Mihingte tungah theihtheihna a hilh { Topa } in mihingte' ngaihsutna thei a, amaute pen husan' bang bek ahihna teltakin a thei hi.
			</verse>
			<verse book="19" chapter="102" verse="3">Banghang hiam cihleh ka nuntakna, meikhu bangin beimang a, ka pumpi meikuang bangin a sa hi.   
			</verse>
			<verse book="19" chapter="102" verse="11">Keima nuntakna pen nitak lama a om nilim tawh kibang lel a, lopa bangin ka vulgawp hi.
			</verse>
			<verse book="19" chapter="103" verse="15-16">Eite ihih leh i nuntakna pen lopa tawh kibang a, lolai-ah a po pakte bangin a palh hi. 16 Banghang hiam cihleh huih in amah semin beimang a, tua mun in amah thei nawnlo hi.
			</verse>
			<verse book="19" chapter="119" verse="19">Kei pen hih leitungah peemta ka hi hi; kei' kiang panin na thuphate seel kei in.
			</verse>
			<verse book="19" chapter="144" verse="4">Mi pen husan' khat tawh kibang a, ama hunte pen a tai dandan nilim tawh kibang hi.
			</verse>
			<verse book="19" chapter="30" verse="5">Ama hehna tomno sung bek hi a, ama hong deihsakna pen khang tawntung-a ding a hihi. Zan hun sungteng kahna omkha mah ding a, ahih hangin zing khuavak tawh nuamna hong tung hi. 
			</verse>
			<verse book="19" chapter="39" verse="4-6">"{ Topa } aw, ka mong leh ka hun a kisehzah hong theisak in la, ka nuntakna a beipak hun ding hong theisak in!" ka ci hi. 5 Ka nuntakna hun khutme tan bang bekin na bawl a, ka nuntakna hun nangma muhna-ah bangmah genthamlo hi. Mihing khempeuh, husan' bang bek hi takpi hi. 6 Niliim bangin mihing pai kawikawi takpi hi. A mawkna-in amau lungkham takpi uh a, kua' ngah ding cih theilopi-in mite in na a khol uhhi. 
			</verse>
			<verse book="20" chapter="27" verse="1">Zingciang hun-a ding kima-sialh kei in. Tuhun leh tua hun kikalah a piang ding thu bangmah na thei kei hi.	
			</verse>
			<verse book="21" chapter="1" verse="4">Khang khat bei-in khang khat hong tung a, ahi zongin leitung kibangbang niloh hi.
			</verse>
			<verse book="21" chapter="5" verse="20">Pasian in lungdamin omsak ahih manin a nuntak tomlam phawkin nei khalo ding hi.	
			</verse>
			<verse book="21" chapter="6" verse="12">Nilim bangin a pai hanhan, a mawknapi hih nuntak tom sungah mihing-a' ding a hoihpen kua in thei ding ahi hiam? Ama sih khit ciangin leitungah bang piang ding cih kua in gen thei ahi hiam?	 
			</verse>
			<verse book="21" chapter="9" verse="5">A hing laite in a si ding ahihlam uh thei a, a sisate in bangmah thei nawnlo uhhi. A sisate in thaman bangmah nei nawnlo uh a, amaute kiphawkkha nawnlo hi.
			</verse>
			<verse book="21" chapter="9" verse="10">Na mai-ah sep ding a om khempeuh, na tha neihzah tawh sem in. Banghang hiam cihleh na zuat ding sihna gamsungah nasepna leh thungaihsutna, pilna leh theihna cihte omlo hi.
			</verse>
			<verse book="23" chapter="38" verse="12">Tuucingpa' puanbuk bangin ka omna inn kibotkhia-in kei kiang panin kilakhia hi. Siamgante in a hial bangin ka nuntakna kihial khin a, amah in siambu panin kei hong atkhia hi. Sun leh zan tawntung gimna hong kithuaksak a, 
			</verse>
			<verse book="23" chapter="40" verse="6-8">Awging khat in, "Kiko in!" hong ci hi. Tua ciangin keimah in, "Bang thu kiko ding ka hi hiam?" ka ci hi. "Mi khempeuh, lopa bang hi a, ama hoihnate khempeuh gamlakah a om pak tawh kibang lel hi. 7 { Topa}' hu in a mut ciangin lopa vulin, pak a pulh hi. Mihingte lopa bang lel hi taktak hi. 8 Lopa vul a, pak a pulh hi. Ahih hangin Pasian' thu kho tawntung ding hi," hong ci hi.	
			</verse>
			<verse book="23" chapter="51" verse="12">{ Topa } in, "Kei, keimah pen note hong hehnempa ka hihi. Lopa sangin sauvei a nungta zaw tuanlo, mihing lellelte, banghangin kihta na hi uhhiam?  
			</verse>
			<verse book="23" chapter="54" verse="7-8">Tomno sung nang kong nusia pak a, ahih hangin hehpihna lianpi tawh nang kong lakik ding hi. 8 Hehluatna hangin tomno sung nang kiang panin ka maitang ka seel a, ahih hangin tawntung itna tawh nang kong hehpih kik ding hi, nangmah a hong honkhia { Topa } in ci hi.
			</verse>
			<verse book="40" chapter="5" verse="18">Hoihtakin na phawk ding uh thu panin: Van leh lei a bei mateng, hih thukhamte a neupen khat nangawn' deihna tangtung lopi-in mawkmailo ding hi.
			</verse>
			<verse book="40" chapter="24" verse="35">Van leh lei a maimang zongin ka thugente maimang ngeilo ding hi.	
			</verse>
			<verse book="41" chapter="13" verse="31">Van leh lei mangthang ding a, ahi zongin ka thugente mangthang ngeilo ding hi. 
			</verse>
			<verse book="42" chapter="21" verse="33-35">Van leh lei a mangthang zongin ka thugente maimang ngeilo ding hi. 34 "Limtakin kidawm un. Thakhat thu-in tua Ni hong tung khading ahih manin zune anne leh leitung nuntakna lunghimawhin thamang kei un. 35 Theihkholh lohin thang kisai bangin leitung mi khempeuh tungah hih thu hong piangvat ding hi.  
			</verse>
			<verse book="43" chapter="16" verse="20">A taktakin ka hong genin-ah, note dahin na kap ding uh a, ahi zongin leitung mite lungdam ding uhhi. Note na dah ding uh a, ahi zongin na dahna uh lungdamna hong suak ding hi.
			</verse>
			<verse book="46" chapter="7" verse="31">leitung na nuamtakin a zangte pen a zanglo mah bangin kingaihsun ta uh hen. Banghang hiam cihleh hih leitung pen sauveipi kip nawnlo ding hi.
			</verse>
			<verse book="47" chapter="4" verse="16-18">Tua thu hangin ka lungkia tuankei uhhi. Kote' leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi. 17 Tuhun laitakin tomno sung lungkhamna ka thuakte uh in ka thuakna uh sangin nakpi takin a lianzaw tawntung minthan'na sung hong tun'pih ding hi. 18 Banghang hiam cihleh a kimuthei nate a mitsuan' ka hi kei uh a, a kimu theilo nate a mitsuan' ka hi uhhi. A kimuthei nate tomno sung bek kimang a, a kimu theilo nate a tawntungin a kip a hihi.
			</verse>
			<verse book="49" chapter="5" verse="15-17">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un. 16 Tuhun pen hun hoihlo hun ahih manin na hun neih khempeuh uh a hoih lamin zang un. 17 Tua ahih manin hai ommawk kei unla, Topa in bang a semdingin hong deih ahi hiam, ci-in kan un.
			</verse>
			<verse book="58" chapter="1" verse="10-12">Tua banah, "Topa ahi nangmah in a kipat cilin leitung na piangsak a, na khut tawh vantungte na bawl hi. 11 Tua nate khempeuh mangthang ding a, nang na hih leh na om paisuak ding hi. Tua nate puan bangin luisuak thei ding a, 12 puan khep bangin na khep ding a, tua nate khempeuh kikheelkheel ding uhhi. Ahi zongin nang na kibang tawntung ding a, teek hun cih na nei ngei kei ding hi," na ci lai hi.
			</verse>
			<verse book="58" chapter="9" verse="27">Mi khempeuh khatvei si-in, tua khit ciangin Pasian' thukhenna a thuakding ahih mah bangin,
			</verse>
			<verse book="58" chapter="12" verse="26-27">Tuahun lai-in thu a gen ciangin leitung kiling a, ahi zongin tu-in amah in thu hong ciam a, "Leitung bek lingsak loin vantung tawh zong khatvei ka lingsak lai ding hi," hong ci hi. 27 "Khat vei lingsak kik lai ding," a cih ciangin a kipiangsak nate kilingsakin kipaikhia ding a, a kilingsaklo nate kip lai ding ahihna thu hong kilangsak hi.
			</verse>
			<verse book="58" chapter="13" verse="14">Eite-a' dingin hih leitungah a kip khuapi omlo ahih manin a hong piang lai ding khuapi a zong ihi hi.
			</verse>
			<verse book="59" chapter="1" verse="10-11">Mihaute zong a niam uh ciangin lungdam veve uh hen. Lopa pak bangin a mangthang veve ding ahi uhhi. 11 Ni hong suakin a sat ciangin lopate vul a, a pakte pulhin a hoihnateng a bei mah bangin a haute zong manlahin a om laitakun siatna a thuak ding uh a hihi.
			</verse>
			<verse book="59" chapter="4" verse="13-14">Tuni ahih kei leh zingciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. 14 Zingciangin na nuntakna uh bangci ding cih nangawn na thei kei uhhi. Meiilum tawlkhat sung kaii-in a mangthang pak tawh a kibang lel na hi uhhi.      
			</verse>
			<verse book="60" chapter="1" verse="24">Tua ahih manin Laisiangtho sungah, "Mihingte, lopa tawh kibang a, a minthan'nate uh lopa pak tawh kibang hi. Lopate vulin pakte pulh a, 
			</verse>
			<verse book="60" chapter="2" verse="11">Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi' deihnate na kikham un. 
			</verse>
			<verse book="60" chapter="5" verse="10">Tawlkhat na thuak khit uh ciangin, Christ tawh na kipawlna hangun tawntung minthan'na a ngah dingin note a hong sam, hehpihna kicingin a nei Pasian in note a cingtaakin hong bawl ding a, kipna, thahatna, bulkip kician hong pia ding hi.

			</verse>
		</category>
		<category id="31">
			<verse book="1" chapter="1" verse="27-28">Tua ahih ciangin Pasian in ama lim bangin mihing piangsakin, Pasian' lim bangin amah a piangsak hi. Amah in pasal leh numei a piangsak hi. 28 Pasian in amaute thupha pia a, Pasian in amaute tungah, "Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un," a ci hi.
			</verse>
			<verse book="1" chapter="28" verse="14">Na suanlekhakte leilak leivui zah pha ding a, nitumna lam leh nisuahna lam, leilu lam leh leitaw lamah na kizelthang ding uhhi. Nang leh na suanlekhakte thupha kong piak bangin leitung minam khempeuh in thupha a ngahna dingun hong ngen ding uhhi.
			</verse>
			<verse book="1" chapter="33" verse="5">Esau khuadak to-in nupite leh naupangte a muh ciangin amah in, "Nang tawh a om hihte kua ahi hiam?" a ci hi. Jacob in, "Pasian in hehpihna tawh na nasempa a piak tate ahi hi," a ci hi.
			</verse>
			<verse book="2" chapter="20" verse="12">"{ Topa } na Pasian un note hong piak leitang tungah na khan' uh a sau theihna dingin na nu leh na pa uh zahtak un.
			</verse>
			<verse book="3" chapter="20" verse="8-9">Ka thukhamte zui unla, tuate sem un; note a hong siangthosak { Topa } pen keimah ka hihi. 9 "Banghang hiam cihleh a nu ahih kei leh a pa a samsia mi peuhmah kithat ding hi. Amah in a nu ahih kei leh a pa samsia khin a, ama sihna amahmah ngawh ding a hihi.
			</verse>
			<verse book="5" chapter="5" verse="16">"‘{ Topa } note' Pasian in hong piak leitang tungah na khan' uh sau-in na nopsak theihna dingun { Topa } note' Pasian in hong thupiak bangin na nu na pa uh zahtak un. 
			</verse>
			<verse book="5" chapter="6" verse="7">Na tate uh tungah limtakin na hilh ding uh a, na innsung uhah na tut uh ciang, lampi-ah na pai uh ciang, na lup ciang uh leh na thawh ciangun tua thute na gengen ding uhhi.
			</verse>
			<verse book="5" chapter="7" verse="14">Midangte khempeuh sangin note thupha hong kilim piakzaw ding hi. Note' lak hita leh na ganhingte uh lak hita lehah a nu ahi a, a pa ahi zongin a ciing omlo ding hi.
			</verse>
			<verse book="5" chapter="21" verse="18-20">"Mi khat in a lungkhauh, a langpang thei, a nu' thu ahi a, a pa' thu ahi zongin a manglo, a tai hangun amau' thu a ngailo tapa khat a neih leh, 19 a nu leh a pa in tua mipa manin ama khuapi upate kiang, a ten'na mun kongpi-ah paipihin, 20 amaute in a khuapi upate kiangah, ‘Hih ka tapa uh lungkhauhin hong langpang thei a, amah in ka thu uh hong manglo a, an hai, zu hai bek ahi hi,’ ci ding uhhi.
			</verse>
			<verse book="5" chapter="26" verse="11">{ Topa } note' Pasian in note leh na innkuanpihte uh tungah hong piak na a hoih khempeuhte hangin note leh Levi mite leh note lakah a om peemtate na lungdam khawm ding uhhi. 
			</verse>
			<verse book="5" chapter="27" verse="16">"‘A nu ahi a, a pa ahi zongin a zahtaklo mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.
			</verse>
			<verse book="6" chapter="24" verse="15">{ Topa' } na na sepnop kei uh leh, Gun galkhata a na na sepsak uh na pu na pate uh pasian ahi a, note' ten'na gam Amor mite' pasian ahi zongin, a na na sepsak ding peuhpeuh uh tuni-in teel un. Ahih hangin kei leh ka innkuanpihte in ahih leh { Topa' } na ka sem ding uhhi," a ci hi.
			</verse>
			<verse book="8" chapter="1" verse="16">Ahih hangin Ruth in, "Nang kong nusiatna ding ahi a, nang zuihna panin ka ciahkikna ding ahi zongin hong cici nawn kei in; banghang hiam cihleh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi.
			</verse>
			<verse book="9" chapter="1" verse="28">Tua ahih ciangin { Topa' } tungah amah ka kawm hi. A nuntak laiteng { Topa' } tungah amah a kikawm ahi hi," a ci hi. Tua ciangin amaute in tua lai-ah{ Topa } a bia uhhi.
			</verse>
			<verse book="14" chapter="20" verse="13">Tua laitakin { Topa' } mai-ah Judah mi khempeuh a taneute, a zite, leh a naupangte uh tawh a ding uhhi.
			</verse>
			<verse book="18" chapter="1" verse="18-20">Amah in a thugen a khit ma-in kamtai dang khat hong tung leuleu a, "Na tapate leh na tanute a u pen uh inn-ah an ne zu ne-in om uhhi. 19 Tua laitakin sehnel gam panin huihpi pingpei hong nungin a inn mutpai-in na tate denglum hi. Nang kiangah hih thu a hong ko thei dingin kei bek kong suakta hi," a ci hi.20 Hih thu a zak ciangin Job dahlua-in a puan balkek a, a sam met khia-in leilakah bok sukin Pasian a bia hi.  
			</verse>
			<verse book="19" chapter="10" verse="18">Pa neilote leh netniamna a thuakte tungah nang na thutang a, leitung mite in launa tuakkha nawnlo ding uhhi.
			</verse>
			<verse book="19" chapter="115" verse="13-14">Amah in { Topa } a zahtakte a lian a neu-in thupha hong pia ding hi. 14 { Topa } in note leh na tate uh hong pungsak ta hen.  
			</verse>
			<verse book="19" chapter="127" verse="3-5">En un, tate pen { Topa' } tung pana letsong hi a, tapate pen ama hong piak thupha a hihi. 4 Mi khat in a khangno lai-in a neih tate pen galhangpa' khutsunga a om a thaltangte tawh kibang hi. 5 A thallawng dimin tua bang thaltang a neipa mi lungdam a hihi. Amah guallel ngeilo ding a, zahhuai ngeilo ding hi. 
			</verse>
			<verse book="19" chapter="128" verse="3">Nangma inn sungah na zi, a gah pha mahmah leenggui tawh kibang ding a, na sabuai kiimah a tu na tate, oliv no dawng hilhhelh tawh kibang ding uhhi.
			</verse>
			<verse book="20" chapter="1" verse="8-9">Ka ta aw, na pa' hong thuhilhna hoihtakin zui in la, na nu' hong thugente ngai in. 9 Tua thuhilhnate in na gamtat hong hoihsak ding a, kizepna lukhu leh kizepna khi bangin hong etlawmsak ding hi. 
			</verse>
			<verse book="20" chapter="3" verse="11-12">Ka ta aw, { Topa' } thuhilhna limtakin ngai-in, hong tainate thudon in. 12 Banghang hiam cihleh pa in a pahtak a tapa a thuhilh bangin { Topa } in a it mite a thuhilh hi.
			</verse>
			<verse book="20" chapter="5" verse="18-19">Tua ahih ciangin na zi tawh lungkim in la, na ten'pih numei tawh lungdam in. 19 A ithuai a ngaihbaangin ngaihsun tawntung in la, ama ngaihbaan'na tawh lungdamin, ama hong itna tawh lungkim in.
			</verse>
			<verse book="20" chapter="6" verse="20">Ka ta aw, na pa' hong gen bangin gamta in la, na nu' hong thuhilhnate mangngilh kei in.
			</verse>
			<verse book="20" chapter="11" verse="29">A innkuan sung a ukkhial mite hawmsuak ding a, a haite pen mipilte' sila suak tawntung ding hi.
			</verse>
			<verse book="20" chapter="13" verse="24">A ta a tai nuamlote a ta mudah hi a, a ta a itte in limtakin thuhilhin a tai hi.
			</verse>
			<verse book="20" chapter="14" verse="1">Numei pilte in innsung nuntakna khangsak a, numei haite in innsung susia hi.
			</verse>
			<verse book="20" chapter="15" verse="27">A manloin sum ngahna in innsung lungkhamsak a, sumgolh a deihlote a nuntak sauvei nuam hi.
			</verse>
			<verse book="20" chapter="17" verse="6">Tute pen puteekte-a' dingin minthan'na lukhu hi a, tate pen pate' minthan'na a hihi. 
			</verse>
			<verse book="20" chapter="17" verse="17">Lawm citak in a tawntungin hong it a, i sanggamte pen i lungkhamna a hong thuakpih dingin a piang a hihi. 
			</verse>
			<verse book="20" chapter="18" verse="19">Sanggamte na huhna in khuapi muan'huai bangin hong hu a, sanggam tawh kitotna in kidonlohna piangsak hi.
			</verse>
			<verse book="20" chapter="18" verse="24">Lawm pawlkhatte sauvei kimanglo a, lawm pawlkhatte sanggam sangin kipzaw hi.
			</verse>
			<verse book="20" chapter="19" verse="7">Mi khempeuh in a sanggam zawngpa uh mudah ciat ahih manin a lawmte in a taisatna a thu lamdang hilo hi.
			</verse>
			<verse book="20" chapter="19" verse="18">Thu hong man'theih lai-in na ta thuhilh in; na hilh kei leh a siatna ding a deih na hi hi.
			</verse>
			<verse book="20" chapter="22" verse="6">Naupang khat a neulai-in lampi man tawnsak lecin a teek dongin lampial nawnlo ding hi.
			</verse>
			<verse book="20" chapter="22" verse="15">Naupangte a hai gamtat a ngeina hi a, deihtakin pangbetna in mihoih suaksak thei hi.
			</verse>
			<verse book="20" chapter="23" verse="13-14">Naupangte sat ding lunghiang kei un; satna hangin silo ding hi. 14 Ciangduai tawh sat le uh cin nuntaklawh zaw ding uhhi.
			</verse>
			<verse book="20" chapter="23" verse="22">Nangma pian'na na pa' thu ngai in la, na nu a teek ciangin simmawh bawl kei in.
			</verse>
			<verse book="20" chapter="23" verse="24">Ta hoih a nei pa a lung dam ding a, ta pil a nei pa a ta' tungah lungkim ding hi.
			</verse>
			<verse book="20" chapter="28" verse="24">A nu a pa' neihsa laksakin, "Khialhna hi kei," a cipa pen guta mah hi veve hi.
			</verse>
			<verse book="20" chapter="30" verse="17">A pa a simmawh mipa, a nu' thu a mang nuamlo mipa, va-ak in a mittang khelkhiat sakin musanete in a sa ne ding uhhi.
			</verse>
			<verse book="20" chapter="31" verse="15-17">Phalvak tungin zingtho a, annek ding teng limtakin bawlin a nasem numeite' sep dingteng a vaihawmsak hi. 16 Amah in leitang hoih penpen zong a, a thalawhsa sum tawh a leenggui lo ding a lei hi. 17 A nik singten'in a puanban zial a, thalawp takin na a sem hi.
			</verse>
			<verse book="20" chapter="31" verse="28-29">A tate in amah it mahmah uh a, a pasal in zong pakta mahmah a, 29 "Zi hoih tampi a om tei hangin nang kan-a hoih kuamah om kei," ci-in a phat hi.
			</verse>
			<verse book="23" chapter="49" verse="15">Ahih hangin { Topa } in, "Ama sung panin a suak a tapa a hehpihlo ding zahin nupi khat in ama nawi a teep naungek mangngilh thei ding ahi hiam? Hihte nangawn in mangngilhkha thei ding a, ahi zongin keimah in kong mangngilh kei ding hi.  
			</verse>
			<verse book="23" chapter="54" verse="13">"{ Topa } in na tapate khempeuh hoihtakin hilh ding a, na tapate daupai mahmah ding uhhi.
			</verse>
			<verse book="40" chapter="5" verse="22-24">Ahi zongin ke'n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah-a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi. 23 Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkimlohna thu na phawk leh, 24 Pasian na biakna ding nate, a biakna tau mai-ah nusia photin, pai-in na sanggampa tawh va kilem phot in la, tua khit ciangin hong paikikin Pasian biakna pia in. 
			</verse>
			<verse book="33" chapter="7" verse="5-6">Na vengte' thu upin nei kei in la, na lawmte zong muan'in nei kei in. Na ang-a lum na zi kiang nangawnah thu na gending kidawm in. 6 Tuhun ciangin tapate in a pate haibawl a, tanute in a nute langpan' uh a, mote in a teeknu uh langneih uhhi. Mi khat-a' dingin ama innkuanpihte mah a gal a suak mawk hi.  
			</verse>
			<verse book="40" chapter="1" verse="1-17">Abraham' suan David, David' suan Zeisu Christian' khang ciamtehna hih bang a hihi. 2 Abraham ta Isaac, Isaac ta Jacob, Jacob ta Judah, leh a sanggamte ahi uhhi. 3 Judah ta Perez leh Zerah hi a, Tamar tawh a neih a ta ahi uhhi. Perez ta Hezron, Hezron ta Ram, 4 Ram ta Amminadab, Amminadab ta Nahshon, Nahshon ta Salmon, 5 Salmon ta Boaz, Rahab tawh a neih a ta a hihi. Boaz ta Obed, Ruth tawh a neih a ta a hihi. Obed ta Jessi, 6 Jessi ta kumpi David a hihi. David ta Solomon, Uriah' zi Bathsheba tawh a neih pen a hihi. 7 Solomon ta Rehoboam, Rehoboam ta Abijah, Abijah ta Asa, 8 Asa ta Jehoshafat, Jehoshafat ta Joram, Joram ta Uzziah, 9 Uzziah ta Jotham, Jotham ta Ahaz, Ahaz ta Hezekiah, 10 Hezekiah ta Manasseh, Manasseh ta Amon, Amon ta Josiah, 11 Josiah ta Jekhoniah leh a sanggamte hi a, Babylon gamah Israel mite salin a kipaipih hun pawlin a suak ahi uhhi. 12 Jekhoniah ta Shealtiel, Shealtiel ta Zerubbabel, 13 Zerubbabel ta Abiud, Abiud ta Eliakim, Eliakim ta Azor, 14 Azor ta Zadok, Zadok ta Akhim, Akhim ta Eliud, 15 Eliud ta Eleazer, Eleazer ta Matthan, Matthan ta Jacob, 16 Jacob ta Joseph hi a, Joseph pen Christian a kici Zeisu' nu Mary' pasal a hihi. 17 Hih bang ahih manin Abraham panin David ciangdong khang sawmleli pha a, David panin Babylon gamah salin a kipaikhiatpih dong khang sawmleli mah pha a, Babylon gamah salin a kipaikhiatpih-a kipanin Christian a suah hun ciangdong khang sawmleli mah a pha hi. 
			</verse>
			<verse book="40" chapter="15" verse="4">Pasian in, ‘Na nu leh na pa na zahtak in,’ ci a, tua banah, ‘A nu ahi a, a pa ahi zongin a gensiate in thahna thuak ding hi,’ ci lai hi.
			</verse>
			<verse book="40" chapter="18" verse="15">"Na sanggamte uh na tung uhah hong khialh leh pai-in note gel bek theihin a khialhna va gen un. Na thu uh a hong man' leh na sanggampa uh a ngahkik na hi uhhi. 
			</verse>
			<verse book="40" chapter="19" verse="9">Note kiangah kong genin-ah: Mi khatpeuh in midang tawh a zi a mawhna lobuang, a zi a mak a, numei dang tawh a ten' leh numei tunga mawh ahi hi," ci-in a dawng hi.
			</verse>
			<verse book="41" chapter="3" verse="25">Innkuan khat peuhpeuh phelnih kisuahin kido le uh tua innkuan kipzolo ding hi.
			</verse>
			<verse book="41" chapter="10" verse="6-11">Ahi zongin pian'cil lai-in, ‘Pasian in numei leh pasal a bawl hi. 7 Tua ahih manin pasal in a nu leh a pa nusia-in a zi tawh kigawm ding a,8 amau nihte pen pumkhat bang ahi ding uhhi,’ na kici hi. Tua ahih manin amaute nih hi nawnloin khat hita uhhi. 9 Tua ahih manin Pasian' gawmsa mite, kuamah in khen kei ta hen," a ci hi. 10 Innsungah a tumkhit uh ciangin nungzuite in hih thu tawh kisai Zeisu kiangah a dongkik uhhi. 11 Amah in, "A zi ma-a numei dang tawh a teng mi peuhmah a zi a palhngulh a hihi.
			</verse>
			<verse book="42" chapter="1" verse="6-7">A nih tuakun Pasian' muhna-ah a manin gamta uh a, Topa' thukhamte leh a ngeina khempeuh a zui uhhi. 7 Ahi zongin Elizabeth ciing ahih manin amau nupa in ta neilo uh a, a nih tuakun zong a teekta uh a hihi.
			</verse>
			<verse book="42" chapter="11" verse="13">Note mihoihlo hinapi-in na tate uh tungah a hoih piakding theithei na hih uh leh, vantunga om na Pa un a ngente tungah Khasiangtho piazaw kan ding hilo ahi hiam?" a ci hi.
			</verse>
			<verse book="42" chapter="21" verse="16">Na nu na pate, na sanggamte, na behte, leh na lawmte mahmah un note hong khia ding a, note pawlkhat in thahna na thuak ding uhhi.
			</verse>
			<verse book="44" chapter="10" verse="2">Amah biakna a hahkat mahmah mi khat hi a, a innkuan bupun Pasian bia uhhi. Amah in Jew mizawngte huhna dingin nakpi takin na sem a, Pasian kiangah thu a ngen tawntung mi khat a hihi.
			</verse>
			<verse book="44" chapter="16" verse="31-32">Amaute in, "Topa Zeisu um in. Tua hi leh nang leh na innkuanpihte in hotkhiatna na ngah ding uhhi," ci-in a dawng uhhi. 32 Tua ciangin amaute in amah leh a innsunga om mi khempeuh tungah Topa' thu a hilh uhhi.
			</verse>
			<verse book="44" chapter="18" verse="8">Kikhopna inn ukpa Krispas leh a innsunga om mi khempeuh in Topa thu um uh a, Corin khua-a om midang tampite in zong thuhilhna ngai-in um uh a, tui a kiphum uhhi.
			</verse>
			<verse book="45" chapter="8" verse="15-17">Note tungah Pasian in a hong piak a Khasiangtho in note na launa dingun sila-in a hong bawl hilo a, Khasiangtho in Pasian' tate a hong suaksak ahi zaw hi. Tua Khasiangtho mah in Pasian pen, "Pa aw, Pa aw," hong ci theisak hi. 16 Eite, Pasian' tate ihihna thu eima lungsim bek in a gen hiloin Pasian' Khasiangtho in zong hong genpih hi. 17 Eite pen ama ta ihih manin mite-a' dingin a koih thuphate i ngah banah Christian-a' dingin a koihte zong i ngahkhawm lai ding hi. Banghang hiam cihleh Christian in a thuak mah bangin i thuak nak leh amah a minthan' mah bangin ei zong i minthang ding hi.
			</verse>
			<verse book="45" chapter="8" verse="22">Tuhun ciangdong Pasian' bawlsa khempeuh nupi nausuak ding bangin na sa-in a tauna uh i thei hi.  
			</verse>
			<verse book="45" chapter="9" verse="4">Amaute pen Pasian' teel Israel mite hi a, Pasian in ama ta-in bawlin a minthan'na a hopte, amaute tungah thuciamna bawlin Thukham a piakte, a man taktakin biaktheihna nei-in thuciamna a ngahte,
			</verse>
			<verse book="45" chapter="12" verse="5">Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi.
			</verse>
			<verse book="46" chapter="7" verse="10-16">A neisate tungah, kei' ngaihsutna hilo, Topa' ngaihsutna ka gennop thu in: Zi in a pasal ciahsan kei ta hen. 11 A ciahsan leh zong pasal neiloin om paisuak hen. A om paisuakzawh kei leh a pasal ngei mah zuankik hen. Pasal in a zi ma kei ta hen. 12 Adangte tungah, Topa' cih hilo, keima ngaihsutna ka gennop thu in: Mi khatpeuh in thu umlo mi khat zi-in a neih leh, pasal mahin neihding a zi a lungkim ahih nak leh ma kei ta hen. 13 Numei khat in thu umlo mi khat pasalin a neih leh, zi mahin neihding a pasal a lungkim ahih nak leh ma tuan kei ta hen. 14 Banghang hiam cihleh thu umlo pasal pen a zi' hangin thu um mi suakthei ding a, thu umlo zi pen a pasal' hangin thu um mi suakthei ding hi. Tua bang hi leh a tate uh thu um mi suakthei ding uhhi. Ahi zongin tua bang hi kei le uh a tate uh thu um mi suaktheilo ding uhhi. 15 Ahi zongin thu umlo zi in ahi a, thu umlo pasal in ahi zongin kikhen ding a ut leh kikhen ta uh hen. Tua bang thute-ah thu um zi ahi a, thu um pasal ahi zongin a awkna ding thu omlo hi. Pasian in nuamtakin a nungta dingin a hong sap a hihi. 16 Thu um zi in, "Ka pasal honkhiazo kei ning," bangci-in cithei ding a, thu um pasal in, "Ka zi honkhiazo kei ning," bangci-in cithei zenzen ding ahi hiam?  
			</verse>
			<verse book="47" chapter="12" verse="14">Tu-in kong hawhna ding pen a thumveina ding hita a, note' gimna dingin bangmah ka hong ngen het kei ding hi. Keima deih pen note' sumlepaite hiloin note mahmah na hi uhhi. A taktakin ci lehang, tate in nulepate a huhding hilo a, nulepate in tate a huhding hizaw hi. 
			</verse>
			<verse book="48" chapter="4" verse="4-7">Ahi zongin a hun a cin ciangin eite khempeuh Pasian' tate i suahtheihna dingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. 5 6 Note pen ama tate na hihna uh a hong lahna dingin Pasian in ama Tapa' Khasiangtho, eite sungah hong tumsak a, tua Khasiangtho in Pasian pen, "Pa aw, pa aw," hong cisak hi. 7 Tua ahih manin note pen sila hi nawnloin Pasian' tate na hih manun Pasian in ama tate-a' dingin a koih khempeuh, note tungah hong pia ding hi.
			</verse>
			<verse book="49" chapter="2" verse="19">Tua ahih ciangin no Gentail mite pen a pualam mi, gamdang mite na hi nawn kei uh a, Pasian mite tawh minam khat hita-in, Pasian innkuan sung mite na hita uhhi. 
			</verse>
			<verse book="49" chapter="5" verse="21-25">Christian na zahtakna uh hangin na thu uh na kimang tuak un. 22 Zite aw, Topa' thu na man' uh mah bangin na pasalte uh thu na mang un. 23 Banghang hiam cihleh Christian pen ama pumpi ahi pawlpi a honkhiapa hi-in, pawlpi tungah ukna thu a neih mah bangin pasal in a zi tungah ukna thu a nei a hihi. 24 Pawlpi pen Christian' khutnuai ahih mah bangin zite zong thu khempeuhah a pasalte uh khutnuai hi ding uhhi. 25 Pasalte aw, Christian in pawlpi itin a pumpi a piak mah bangin na zite uh na it un. 
			</verse>
			<verse book="49" chapter="5" verse="28">Tua mah bangin pasalte in zong amau pumpi zah mah bangin a zite uh a it ding uh a hihi. A zi a it mi pen amah a ki-it mi a hihi.
			</verse>
			<verse book="49" chapter="5" verse="33">Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Laisiangtho in hih bangin a gen ciangin a thukzaw khat, Christian leh pawlpi a ki-itna a gennopna ahi hi, ci-in ka ngaihsun hi.  
			</verse>
			<verse book="49" chapter="6" verse="1-4">Tate aw, na nu na pate uh thu na man'ding uh Christian ngeina hi a, ahi ding mah a hihi. 2 Thupiakna a lian khat in, "Na nu leh na pa zahtak in," cihna hi a, khapna thu tawh kizom pahin, "Zahtak lecin nang-a' dingin thu hong hoihin, leitungah na khan' a sau ding hi," na ci pah hi. 3-4 Pate aw, na tate uh a hehtheihna dingin bawl kei unla, Christiante ngeina tawh kituakin taii-in hilhin pantah un.   
			</verse>
			<verse book="51" chapter="3" verse="18-21">Zite aw, Christiante gamtat dingin a kilawm ahih mah bangin na pasalte uh thu na mang un. 19 Pasalte aw, na zite uh it unla, amaute tungah ngongtat kei un. 20 Tate aw, na nu na pate uh thu man' tawntung ding pen na Christian nasep uh a hihi. Tua bang thuman'na in Pasian lungdamsak hi. 21 Pate aw, na tate un a thuak zawhloh zah dong dingin thuhilhin taii niloh kei un.  
			</verse>
			<verse book="54" chapter="2" verse="12-14">Numeite in pasalte tungah aana nei-in thu a hilh ding ka phalkei hi. Gamdai takin a om  13 Banghang hiam cihleh a masa-in Adam kipiangsak a, tua ciangin Eve kipiangsak pan hi. 14 Adam in khemna thuak masalo a, numei in thuakin a khial masa a suak hi. 15 Ahi zongin numei in a kilawm a kituakin upna, itna leh siangthona thu-ah kiptakin a om nak leh nausuah gimna sihpihlo ding hi.
			</verse>
			<verse book="54" chapter="3" verse="2-5">Tua ahih manin siate pen paubaan'na a neilo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin leh leengla do a siam mi, thuhilh a siam mi, 3 zu a khamlo mi, a ngongtatlo mi, lungsimnem mi, kitot a uklo mi, sum a deihlualo mite hi ding uhhi. 4 A innkuan sung hoihtakin a ukzo mi, a tate thumangsak thei-in, na khempeuhah a kilawm a kituakin a gamtasak thei mi hi ding uhhi. 5 Banghang hiam cihleh mi khatpeuh in a innkuan sung ukzia ding a theih kei leh Pasian' pawlpi kem theilo ding hi.
			</verse>
			<verse book="54" chapter="5" verse="4">Meigong numei khatpeuh in tate ahi a, tute ahi zongin a neih leh innkuan sungah biakna tawh kisai-in tavuan a neihna uhhilh in la, a nu a pa, a pu a pite a huhna dingun gen in. Hih bang gamtatna pen Pasian' muhna-ah a hoih thu a hihi.
			</verse>
			<verse book="54" chapter="5" verse="8">Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu umlo mite sangin siazaw lai hi.
			</verse>
			<verse book="56" chapter="2" verse="4-5">amaute sangin a nauzaw nupite in a pasalte uh leh a tate uh a itna dingun a hilh ding, 5 thu ngaihsun thei, a gamtat siangtho, inn nasep a kizen, a migi, leh a pasalte uh thu a mang thei mi ahihna dingun na gen in.
			</verse>
			<verse book="60" chapter="3" verse="1">Tua mah bangin zite aw, na pasalte uh Pasian thu umlo ahihkhak leh na gamtatna hangun Pasian thu a uptheihna dingun na pasalte uh thu na mang un. Kampau kul sese loin,
			</verse>
			<verse book="62" chapter="2" verse="14">Pate aw, note tungah lai ka hong gelhna pen a kipat cila kipanin a na ompa na theihna hang uh a hihi. Tangvalte aw, note tungah lai ka hong gelhna pen note na lungsim uh thahatin, Pasian' thu zui-in, Dawimangpa zokhin na hihna hang uh a hihi. 

			</verse>
		</category>
		<category id="32">
			<verse book="1" chapter="29" verse="18-20">Jacob in Rachel ngai hi. Amah in, "Na tanu a nauzaw Rachel thalawhna dingin nangma na kum sagih kong sem ding hi," a ci hi. 19 Laban in, "Midang tungah amah ka piak ding sangin nang' tungah amah kong piak ding hoihzaw hi; kei kiangah om in," a ci hi. 20 Tua ahih ciangin Jacob in Rachel a ngahna dingin kum sagih sung na sem a, amah a itna hangin tua hunte ni tawmno khat tawh kibang a sa hi. 
			</verse>
			<verse book="10" chapter="3" verse="12-16">Tua ciangin Abner in Hebron-a David kiangah kamtaite sawlin, "Hih gam kua in uk ding ahi hiam? Kei tawh thuciamna hong bawl in. Israel-te khempeuh nang kiangah a paipih dingin keimah kong pang ding hi," a ci hi. 13 Amah in, "Pha hi; nang tawh thuciamna khat ka bawl ding hi. Ahih hangin nang' tung panin na khat ka kisam hi. Tua pen, kei tawh a kimu dingin nong pai ciangin Saul' tanu Mikhal nong paipih masak kei leh ka mai na mu kei ding hi," a ci hi. 14 Tua ciangin David in Saul' tapa Ishbosheth kiangah kamtaite sawlin, "Filistia-te' vundawn za khatin ka leisa ka zi Mikhal hong pia in," a ci hi. 15 Tua ciangin Ishbosheth in mi sawlin ama pasal, Laish tapa Paltiel kiang panin amah a la hi. 16 Ahih hangin a pasal in amah zui-in, Bahurim paina lam tawntung ama nungah a kap hi. Tua ciangin Abner in ama kiangah, "Pai in; ciahkik in," a ci hi. Tua ciangin amah ciahkik hi.
			</verse>
			<verse book="19" chapter="18" verse="1">Ka thahatna ahi { Topa } aw, nangmah ka hong it hi.
			</verse>
			<verse book="19" chapter="31" verse="16">Na nasempa tungah na mai hong taangsak in la, na itna kip tawh kei hong hon in!
			</verse>
			<verse book="19" chapter="59" verse="16">Ahih hangin keimah in na vangliatna la ka sa ding a, zingsangin na itna kip phatna la nakpi takin ka sa ding hi. Banghang hiam cihleh nang, ka munkip muan'huai na hi a, ka gentheih hunin keima belh na hi hi.
			</verse>
			<verse book="19" chapter="63" verse="3">Nuntakna sangin nangma itna kip hoihzaw ahih manin nangmah ka hong phat ding hi.
			</verse>
			<verse book="19" chapter="103" verse="13-14">Pa in tate a hehpih bangin { Topa } in amah a zahtakte hong hehpih hi. 14 Banghang hiam cihleh amah in eite' pian'na hong thei a, eite pen leivui ihihna a phawk hi.
			</verse>
			<verse book="19" chapter="116" verse="1">{ Topa } ka it hi; banghang hiam cihleh amah in ka aw hong za-in ka thumnate hong ngai hi.
			</verse>
			<verse book="20" chapter="5" verse="19">A ithuai a ngaihbaangin ngaihsun tawntung in la, ama ngaihbaan'na tawh lungdamin, ama hong itna tawh lungkim in.
			</verse>
			<verse book="20" chapter="8" verse="17">Kei hong itte ka it a, kei hong zong peuhmahte in hong mu uhhi.
			</verse>
			<verse book="20" chapter="10" verse="12">Muhdahna in kitotna piangsak a, itna in mawhna khempeuh maisak hi. 
			</verse>
			<verse book="20" chapter="15" verse="17">Kitawngtawng kawmin sameh limpen nekna sangin ki-it diamdiamin anteh meh nek hoihzaw hi.
			</verse>
			<verse book="20" chapter="17" verse="1">Kitawng kawmkawmin pawipi sungah an nekna sangin lungnuam takin mohkeu themkhat nekna hoihzaw hi.   
			</verse>
			<verse book="20" chapter="17" verse="9">Mi' khialhna a maisakte midangte in itin lawm hau uh a, mi' khialhna ciamtehna pen lawm taanna a hihi.
			</verse>
			<verse book="20" chapter="17" verse="17">Lawm citak in a tawntungin hong it a, i sanggamte pen i lungkhamna a hong thuakpih dingin a piang a hihi.
			</verse>
			<verse book="22" chapter="2" verse="2">Tua bang hilo a, ka ngaihno pen numei khempeuh lak panin ling laka a om unok pak tawh kibang hi. 
			</verse>
			<verse book="22" chapter="2" verse="17">nitak huih vot mateng nitak nitum mateng a cing hi. Sanang bangin mualtunga sakhitalno bangin itluat aw, hong paikik in.
			</verse>
			<verse book="22" chapter="7" verse="6-12">Itluat aw na ngaihbaang a, na mel kong muh nuam zungzung hi. 7 Tuum kung bangin na etlawm a, na nawite pen, nisuh gah a bawk pha mahmah tawh a kibang hi. 8 Tuum kung tungah kahto-in a gah ka lo ding hi. Na nawite kei-a' dingin leenggah bawk tawh kibang a, na gimnam epel min bangin namtui hi. 9 Na kam, leenggahzu bangin khum zungzung hi. Ka ngaihno tungah leenggahzu khum luang hen la, a muk a ha tawk kim hen. 10 Ka ngaihno-a' ka hi a, amah in kei hong deih hi. 11 Ngaihno aw, gamlakah paikhia-in leenggui lo-ah va giak ni. 12 Zingsangin tho baihin leengguite a sel nai hiam, leengguite a pak nai hiam, mang kawlsing kungte a pak nai hiam, i en ding hi. Tua lai munah kong itna letsong ka hong pia ding hi.
			</verse>
			<verse book="22" chapter="8" verse="6-7">Kei simloh kuamah ngai kei in la, kei simloh kuamah kawi kei in. Itna zong sihna zahin thahat a, ngaihna zong sihna zahin khauh hi. Itna, mei bangin kuangkhia a, meikuang lianpen a suak hi. 7 Tui tampi nangawn tawh kisumit zolo a, tui sungah i phumcip hangin mitzo tuanlo hi. Mi khat in a neihsa sum khempeuh tawh itna a lei dingin hong kithawi leh kinuihsan lel ding hi. 
			</verse>
			<verse book="27" chapter="9" verse="4">{ Topa } ka Pasian' kiangah thu ngenin ka mite' mawhna ka pulak hi. Keimah in, "Topa Pasian aw, nang na lian a, ka hong zahtak uhhi.Nang na thuman a, na thuciamna leh na thupiakna a mangte leh a hong itte a tawntungin na it hi.
			</verse>
			<verse book="33" chapter="6" verse="8">Mun khempeuhah a om no mihingte aw, { Topa } in a hoih nate hong gen khinzo hi. { Topa } in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian' thu man' ding a hihi.
			</verse>
			<verse book="36" chapter="3" verse="17">{ Topa } na Pasian un note hong ompih a, ama vangliatna in hong gualzosak hi. Note tungah { Topa } lungkim ding a, ama hong itna tawh hong thakbawl ding hi. Note' hangin { Topa } lungdamin la sa ding a,
			</verse>
			<verse book="40" chapter="5" verse="43-47">"Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh a hihi. 44 Ahi zongin ke'n note kiangah kong genin-ah: Na galte uh na it unla, no hong bawlsiate-a' dingin thu na ngetsak un. 45 Tua hi leh vantungah a om na Pa uh tate na hi thei ding uhhi. Banghang hiam cihleh amah in mihoihte leh misiate tungah a kibangin ni taangsak khawm a, a gamtat phate leh a gamtat siate tungah zong a kibang mahin guah zusak khawm hi. 46 Tua ahih manin no hong itte bek na it uh leh Pasian in bang thaman hong pia zenzen ding ahi hiam? Siahdongte nangawn in amau a itte it thei uhhi. 47 Na lawmte bek uh hopihin thupha na piak uh leh mi mawkmawkte sangin na hoihzawkna uh bang om ahi hiam? Gentail mite nangawn in tua bang ciang lel hih thei uhhi.  
			</verse>
			<verse book="40" chapter="10" verse="37">"Kei sangin a nu a pa a itzawte kei tawh kilawmlo a, kei sangin a tapa a tanu a itzawte kei tawh kilawmlo hi.
			</verse>
			<verse book="40" chapter="19" verse="19">na nu na pa zahtak in; nang na ki-it bangin na vengte na it in, cihnate ahi hi," a ci hi.
			</verse>
			<verse book="40" chapter="22" verse="36-40">"Sia aw, thukham khempeuh sung panin bang thukham lianpen ahi hiam?" ci-in a dong hi. 37 Zeisu in, "Na Topa Pasian na lungsim khempeuh, na nuntakna khempeuh, leh na pilna khempeuh tawh na it ding hi, cihna a hihi. 38 Hih pen a masapen, a lianpen thukham a hihi. 39 A nihna pen a masa mah tawh kibang a, nangma pumpi na it bangin na vengte na it in, cihna a hihi. 40 Hih thukham nihte tung panin thukham dang khempeuh leh kamsangte' thuhilhna khempeuh a hong mengkhia ahi hi," ci-in a dawng hi.
			</verse>
			<verse book="40" chapter="24" verse="12">Gitlohna khang mahmah ding ahih manin ki-itna hong kiam ding hi. 
			</verse>
			<verse book="41" chapter="12" verse="29-31">Zeisu in, "Thukham a lianpen in: Israel mite aw, ngai un: I Topa Pasian bek mah Topa a hihi. 30 Na Topa Pasian uh, na lungsim khempeuh, na nuntakna khempeuh, na pilna khempeuh, leh na thahatna khempeuh uh tawh na it un, a cihna a hihi. 31 A nihna in: Nangma pumpi na it bangin na vengte na it in, cihna a hihi. Hihte gel sangin thukham a lianzaw a dang om nawnlo hi," ci-in a dawng hi. 
			</verse>
			<verse book="42" chapter="6" verse="31">Note tungah a hong kibawl ding na deih uh bangin midangte tungah na bawl un.
			</verse>
			<verse book="42" chapter="6" verse="35">Tua bang lelin note na gamta kei ding uhhi. Na galte uh itin amaute tungah thupha bawl unla, lohkik ding lamen loin leitawi pia un. Tua hi leh na thaman uh lian ding a, a Lianpen Pasian' tate na hi ding uhhi. Banghang hiam cihleh lungdamna mel a thei theilo mite leh a huaiham mite tungah amah migi hi.
			</verse>
			<verse book="42" chapter="10" verse="27">Amah in, "Na Topa Pasian na lungsim khempeuh, na nuntakna khempeuh, na hatna khempeuh, leh na pilna khempeuh tawh na it in la, nangmah na ki-it bangin na vengte na it in," ci-in kigelh hi, ci-in a dawng hi.
			</verse>
			<verse book="43" chapter="1" verse="14">Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uhhi. Hih pianzia pen Pasian' Tapa khat bek hihna tawh a neih pianzia a hihi.
			</verse>
			<verse book="43" chapter="3" verse="16">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi.
			</verse>
			<verse book="43" chapter="13" verse="34-35">Note tungah ka hong piak thak thu in: Note khatlekhat na ki-it ding uh a hihi. Note ka hong it mah bangin note khatlekhat na ki-it un. 35 Note khatlekhat ki-it le uh cin keima nungzuite na hihna uh mi khempeuh in hong thei ding uhhi," a ci hi.
			</verse>
			<verse book="43" chapter="14" verse="15">Tua ciangin Zeisu in, "Kei na hong it uh leh ka thupiakte zong na zui ding uhhi.
			</verse>
			<verse book="43" chapter="14" verse="21-24">Keima thupiakte sangin a zuite in keimah hong it ahi uhhi. Kei hong it mite pen ka Pa in zong it ding a, keimah in zong itin amaute tungah ka kilang ding hi," a ci hi. 22 Tua ciangin Judas Iskariot a hilo Judas dang khat in, "Topa aw, leitung mite tungah kilang loin kote tungah bangci-in hong kilangtuam thei ding na hi hiam?" ci-in a dot ciangin 23 Zeisu in, "Kei hong itte in ka thu zui ding uhhi. Ka Pa in zong it ding a, ka nihun tua mite kiangah pai-in amaute tawh ka omkhawm ding uhhi. 24 Kei hong itlote in ka thugente zuilo ding uhhi. Tu-a na zak uh thute pen keima thu hilo a, kei hong sawl Pa Pasian kiang panin a hong pai thu a hihi.
			</verse>
			<verse book="43" chapter="15" verse="9-13">Ka Pa in kei hong it zahin note hong it ka hih manin keima hong itna sungah om un. 10 Ka Pa' hong thupiakte zui-in ama itna sungah ka om mah bangin note in zong ka thupiaknate na hong zuih uh leh ka itna sungah a om na hi ding uhhi. 11 Note hangin kei ka lungdam theihna ding leh note' lungdamna a cingtaak a suahtheihna dingin hih thute a hong gen ka hihi. 12 "Note tungah ka hong piak thu in: Note ka hong it zahin note khatlekhat na ki-it un. 13 Lawmte' tangding sih ngamna sangin lawmte itna a lianzaw om nawnlo hi.
			</verse>
			<verse book="43" chapter="17" verse="26">Kei na hong itna zah itna mah amaute sungah omin, amaute tawh kei ka omkhawm theihna dingin amaute tungah nangma min ka gen khin a, mai lamah zong ka gen lailai ding hi," ci-in thu a ngen hi.
			</verse>
			<verse book="43" chapter="21" verse="15-17">An a nekkhit uh ciangin Zeisu in Simon Peter kiangah, "Johan' tapa Simon aw, hih adang khempeuhte' hong it sangin kei na hong nak itzaw hiam?" ci-in a dot ciangin amah in, "Topa aw, ka hong itzaw hi. Nang ka hong itna na thei hi," ci-in a dawng hi. 16 Tua ciangin Zeisu in, "Ka tuunote na kem in," a ci hi. Tua ciangin Zeisu in a nihveina dong leuleu a, "Johan' tapa Simon aw, kei na hong it hiam?" ci-in a dot ciangin, "Topa aw, nang ka hong it a, ka hong itna thu na thei hi," a cih ciangin, "Ka tuute na kem in," a ci leuleu hi. 17 Zeisu in a thumveina dong leuleu a, "Johan' tapa Simon aw, kei na hong it hiam?" a cih ciangin, "Kei na hong it hiam?" ci-in thumvei tak a dotna hangin Peter zong a dah suak hi. Tua ahih manin, "Topa aw, nangmah in na khempeuh na thei a, nangmah ka hong itna thu zong na thei hi," ci-in a dawn' ciangin Zeisu in, "Ka tuute na kem in.
			</verse>
			<verse book="45" chapter="5" verse="5">Pasian in eite tungah a hong piak a Khasiangtho tawh eite sungah ama itna hong guang ahih manin hih lametna in eite hong lungkiasak ngeilo hi.
			</verse>
			<verse book="45" chapter="5" verse="8">Ahi zongin eite mawhna nei ihih laitakin eite-a' dingin Christ hong si ahih manin Pasian in eite hong it mahmahna thu hong lak khin hi.
			</verse>
			<verse book="45" chapter="8" verse="28">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi.  
			</verse>
			<verse book="45" chapter="8" verse="37-39">Eite a hong itpa' hangin hih thu khempeuhah a gualzo pente ihi hi. 38 Bangmah in ama hong itna tawh hong kikhensakzo hetlo ding hi, ci-in ka thei hi. Sihna, nuntakna, vantung mite, vantung vangliatnate, tuhun nate leh a hong tungding nate, 39 leitunga om nate, leinuai-a om nate, Pasian' bawlsa nate khat peuhpeuh in i Topa Christ Zeisu hangin Pasian in eite hong itna tawh hong khenzo hetlo ding hi.
			</verse>
			<verse book="45" chapter="12" verse="9-10">Na ki-itnate uh lungsim takpi tawh hi sak unla, a siate mudahin a hoihte lenkip un. 10 Unau ki-itna lungsim nei unla, khatlekhat kizahtak bawl ding lamsang kidem un. 
			</verse>
			<verse book="45" chapter="12" verse="14">No a hong bawlsia mite, Pasian in thupha a piakna dingin thu ngetsak unla, tua bang mite samsia loin thupha piazaw un. 
			</verse>
			<verse book="45" chapter="13" verse="8-10">Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin a hihi. 9 Thukham sungah, "Nulepa mawhna bawl kei in, mi that kei in, guta kei in, hazatna lungsim nei kei in," cihna leh adang khempeuhte pen, "Nang na ki-it bangin na vengte na it in," cihna thu in huam khinmang hi. 10 Midangte a it mi peuhmah in amaute tungah siatna bawl hetlo ahih manin itna i neih ciangin Thukham buppi a zui khinta ihi hi.
			</verse>
			<verse book="46" chapter="8" verse="1">Tu-in milim biakna sa tawh kisai thu panin: Amaute in, "Ka thei uhhi," a cih mah bangin eite khempeuh in theihna i neih ciatna thu i thei hi. Tua bang theihna in mite kisatheisak a, ahi zongin itna in mite kipsak hi.
			</verse>
			<verse book="46" chapter="13" verse="3-8">Ka neih khempeuh midangte tungah pia-in, Pasian' nasepna hangin kihaltumna ka thuak ahi zongin itna ka neih kei leh ka phattuamna bangmah omlo hi. 4 Itna neite a lungduai-in migi hi. Itna neite in hazatna lungsim neiloin, zong kisathei lo hi. 5 Itna neite a kilawm loin gamtalo, heh pakpaklo, mite' mawhna ciamtehlo hi. 6 Thuman lote-ah lungdam ngeilo uh a, thumante bekah lungdam uhhi. 7 Itna neite lungkia cih om ngeilo hi; a upna, a lametna, lungduai takin a ngaknate uh a mawkna cih om ngeilo hi. 8 Itna pen a tawntungin a kip a hihi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi. 
			</verse>
			<verse book="46" chapter="13" verse="13">Tu laitakin a omlai thu thumte pen upna, lametna, leh itna hi a, tua thumte sung panin itna mah a thu lianpen a hihi.
			</verse>
			<verse book="46" chapter="16" verse="14">Na sepna khempeuh uhah ki-itna tawh na gamta un.
			</verse>
			<verse book="47" chapter="5" verse="14">Mi khempeuh-a' dingin mi khat si khin ahih manin mi khempeuh zong a ngeina lui uhah si khinta hi, ci-in ka theihna hangun tua Christ' itna in kote' nuntakna hong uk hi.
			</verse>
			<verse book="48" chapter="2" verse="20">Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi.
			</verse>
			<verse book="48" chapter="5" verse="13-14">Sanggamte aw, note ahih leh a suakta mi ahi dingin Pasian in a hong sap a hihi. Ahi zongin tua suahtakna pen na pumpi uh ut bangbangin gamtat theihna dingin paulam zon'na-in nei kei unla, itna tawh khatlekhat kikhualna-in zangzaw un. 14 Banghang hiam cihleh Thukham khempeuh thu khatin kigawm thei a, "Nangmah na ki-it bangin na vengte na it in," cihna tawh kilomlak thei hi.  
			</verse>
			<verse book="48" chapter="5" verse="22-23">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi.
			</verse>
			<verse book="49" chapter="4" verse="2">Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un.
			</verse>
			<verse book="49" chapter="4" verse="32">khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="49" chapter="5" verse="1-2">Note pen Pasian in a hong it a tate na hih manun amah tawh na kibatna dingun hanciam un. 2 Christ in eite a hong it manin Pasian in eite' mawhna hong maisak theihna dingin a namtui biakna-in Pasian kiangah a kipiak mah bangin note zong itna tawh na gamta un. 
			</verse>
			<verse book="49" chapter="5" verse="25">Pasalte aw, Christ in pawlpi itin a pumpi a piak mah bangin na zite uh na it un.
			</verse>
			<verse book="49" chapter="5" verse="33">Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Laisiangtho in hih bangin a gen ciangin a thukzaw khat, Christ leh pawlpi a ki-itna a gennopna ahi hi, ci-in ka ngaihsun hi.
			</verse>
			<verse book="49" chapter="6" verse="24">Tatsat loin i Topa Zeisu Christ a it tawntung mi khempeuh tungah hehpihna thupha hong tung ta hen.
			</verse>
			<verse book="50" chapter="1" verse="9">Note-a' ding deihsakna tawh thu ka hong ngetsak thu in: Note' lungsimah itna khang semsemin, a sia leh a pha a mantakin khenthei-in a hoihpen na teeltheihna ding uh a hihi.
			</verse>
			<verse book="50" chapter="2" verse="2">Tua ahih manin kei tawh ngaihsutna kibangin note khatlekhat ki-itin, khatlekhat lungsim kituakin na omna uh tawh keima lungdamna na hong cingtaaksakna dingun ka hong kun hi.
			</verse>
			<verse book="51" chapter="3" verse="12-14">Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh a hihi. 13 Note lakah khatlekhat a kilungkimlo na om uh ciangin khatlekhat na mawhna uh kimaisakin na kihuh ciat un. Topa in note' mawhna hong maisak bangin note zong khatlekhat na mawhna uh na kimaisak ding uhhi. 14 Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un.   
			</verse>
			<verse book="52" chapter="4" verse="9">Ahi zongin thu uppih mite it ding tawh kisai-in bangmah gelh ding na kisam nawn kei uhhi. Khatlekhat na ki-itna ding uh Pasian in note tungah hong hilh khinzo hi.
			</verse>
			<verse book="54" chapter="1" verse="5">Hih bangin thupiakna pen, upna taktak leh kisuan'na om hetloin lungsim siangtho taktak tawh ngaihsutna panin a hong piangkhia ki-itna a khan'theihna ding deihna a hihi. 
			</verse>
			<verse book="54" chapter="1" verse="14">Pasian in genzawh lohin kei hong hehpih a, Christ Zeisu tawh kipawlna hangin i ngahtheih upna leh itna a hong guan' hi.
			</verse>
			<verse book="57" chapter="1" verse="6">Sanggam aw, nangma hangin Pasian' mite in lungnopna ngah uh ahih manin tua bang itna na neihna hangin ka lungdamin ka tha a nuam mahmah hi.
			</verse>
			<verse book="58" chapter="6" verse="10">Pasian, a manloin gamta ngeilo ahih manin na Christianpihte uh a beisa hunah na huhna uh leh tudongin na huh laina uh tawh ama-a' dingin na nasepna uh leh amah na itna uh na lahnate uh hong mangngilh hetlo ding hi.
			</verse>
			<verse book="58" chapter="10" verse="24">Khatlekhat ki-itin a hoih nate i sepna dingin kihanthawn ciat ni. 
			</verse>
			<verse book="58" chapter="13" verse="1">Christ sungah unau bangin na ki-itna uh na zomsuak un.
			</verse>
			<verse book="59" chapter="2" verse="5">Sanggamte aw, hoihtakin na ngai un. Pasian a it mite tungah piakdingin a ciam vantung gam a ngahding leh upna thu-ah mihau a suak dingin Pasian in leitung mizawngte a teel hinapi-in,
			</verse>
			<verse book="59" chapter="2" verse="8">Laisiangtho sungah, "Nangmah na ki-it bangin na vengte na it in," ci-in a genna Topa' Thukham zui le uh cin a hoih hi pah hi.
			</verse>
			<verse book="60" chapter="1" verse="8">Amah mu ngeilo napi-in na it uh a, amah mu ngeilo napi-in a thu umin kama genzawhloh zah dongin nakpi takin na lungdam uhhi.
			</verse>
			<verse book="60" chapter="1" verse="22">Tu-in lungdamna thuman na zuihna hangun note kisian'suah khinin, na thu uppih mite uh lungsim tak tawh itthei khinta na hih manun na lungsim khempeuh uh tawh limtakin na ki-it un. 
			</verse>
			<verse book="60" chapter="3" verse="8">A tawpna-ah kong gennop thu in: Lungsim leh ngaihsutna kikhat nei-in unau ki-itna lungsim nei unla, migi-in kiniamkhiat un.
			</verse>
			<verse book="60" chapter="4" verse="8">Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un. 
			</verse>
			<verse book="61" chapter="1" verse="5-7">Hih thu hangin na upna ban uhah gamtat hoihna na behlap unla, na gamtat hoihna uh thutheihna tawh na behlap un; 6 na thutheihna uh pumpi ki-ukzawhna tawh na behlap unla, na pumpi ki-ukzawhna uh thuakzawhna tawh na behlap un; na thuakzawhna uh Pasian' deih bangin gamtatna tawh na behlap unla, 7 Pasian' deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawhna dingun na hanciam un. 
			</verse>
			<verse book="62" chapter="2" verse="15">Ahi zongin ama thu a zui mite pen Pasian a itna a kicingtaak taktak mi a hihi. Hihbangin i gamtat leh Pasian tawh a kipawl taktak ihihna i thei hi.
			</verse>
			<verse book="62" chapter="3" verse="1">a Pasian in eite bangzah takin hong itna thu thei un. Ama hong itna lian mahmah ahih manin eite pen Pasian' tate hong kici a, hong kicih mah bang ihi takpi hi. Leitung mite in tuhun ciangdong Pasian theilo uh ahih manin eite zong a hong theilo uh a hihi.
			</verse>
			<verse book="62" chapter="3" verse="11">A kipat cila kipanin na zak tawntung uh thu pen khatlekhat i ki-itna ding thu a hihi. 
			</verse>
			<verse book="62" chapter="3" verse="16-18">Itna i cih bangci theihding ihi hiam cihleh: Christ in eite-a' dingin a nuntakna hong pia hi. Ei zong i Christian mipihte-a' dingin i nuntakna i piak ngam ding a hihi. 17 Mi khat hau mahmah hen la, a Christian mipih a cimawhte mu napi-in huhna bangmah pianuam hetkei leh, banghangin amah in Pasian ka it hi, ci thei ding ahi hiam? 18 Ka it tate aw, i kampi bek tawh ki-it loin, lungsim takpi tawh ki-itin i gamtatna tawh kilangsak ni. 
			</verse>
			<verse book="62" chapter="3" verse="23">Ama hong thupiakna in: A Tapa Zeisu Christ umin zui-in, Christ' hong sawl bangin eite khatlekhat i ki-it ding a hihi.
			</verse>
			<verse book="62" chapter="4" verse="7-8">Ka it lawmte aw, Pasian pen itna hong pian'khiatna bulpi ahih manin eite khatlekhat ki-it ni. Itna a nei mi peuhmah, Pasian' tate hi a, Pasian a thei uhhi. 8 Pasian pen ki-itna ahih manin itna a neilo mite in Pasian theilo uhhi.  
			</verse>
			<verse book="62" chapter="4" verse="10-12">Hih ka gen itna pen eite in Pasian i itna thu hilo a, Pasian in eite hong itin, i mawhna a maitheihna dingin a Tapa a hong paisakna thu a hihi. 11 Ka it lawmte aw, Pasian in tua zahta-in eite hong it ahih leh eite zong khatlekhat i ki-it ding a kilawm a hihi. 12  Kuamah in Pasian mu ngeilo hi. Ahi zongin eite khatlekhat i ki-it leh eite tawh Pasian hong omkhawm a, ama itna eite lakah a cingtaakin a om a hihi. 
			</verse>
			<verse book="62" chapter="4" verse="16-21">Tua hi a, Pasian in eite a hong itna thu, eite mahmah in thei-in i um hi. Pasian pen ki-itna hi a, itna a nei mite pen Pasian tawh omkhawm uh a, Pasian zong amaute tawh a omkhawm hi. 17 Thukhen Ni ciangin kisuan'na nei hetloin i omtheihna dingin eite in a cingtaak itna a nei ihi hi. Christ mah bangin hih leitung i nuntakna-ah nungta-in gamta ihih manin tua bang kisuan'na a neilo ding ihi hi. 18 Itna nei lehang launa omlo a, itna cingtaak nei peuh lehang launa beimangta hi. Banghang hiam cihleh launa i cih pen gimthuak ding kihtakna hi a, gimthuak ding a laute pen itna cingtaak a neilote a hihi. 19 Pasian in eite hong it masa ahih manin eite in itna i nei thei hi. 20 Mi khatpeuh in, "Pasian ka it hi," ci napi-in a Christian mipihte a muhdah leh a zuaupi a gen a hihi. Banghang hiam cihleh a muhtheih a Christian mipih a itlo mi in a muhtheihloh Pasian it theilo ding hi. 21 Christ in eite tungah hong thupiakna in: Pasian a it mi in a Christian mipihte zong it ding hi, cihna a hihi. 
			</verse>
			<verse book="63" chapter="1" verse="6">Itna thu ka hong gen ciangin Pasian' thupiakte zuiding cihna a hihi. A kipat cila kipan na zaksa uh ahi hih thupiakna pen na khan' tawntungun zui-in itna na nei ta un.
			</verse>
			<verse book="66" chapter="2" verse="4">Ahi zongin note ka hong mawhsakna khat om a, tua in: A masa lai-a kei na hong it bangun tu-in na hong it nawn kei uhhi.

			</verse>
		</category>
		<category id="33">
			<verse book="2" chapter="23" verse="11">Ahih hangin a kum sagihna ciangin, nomau' mi a zawngte in a nek theihna dingin leitang tawlnga sakin, lokhulin na omsak ding uh a, gamlak ganhingte in mizawngte' nekloh teng ne thei ding uhhi. Na leenggui lote uh leh na oliv lote uh zong tua bangmahin na hih ding uhhi.	  
			</verse>
			<verse book="3" chapter="25" verse="10-15">Note in a kum sawmngana siangtho sakin, gamsunga a teng mi khempeuh tungah suahtakna thu na zasak ding uhhi. Note in nomau' neihsa ciat ngahkikin, sila-in a kizuak mite nomau' innkuanpihte ciat kiangah na ciahkik uh ciangin note-a' dingin jubilee hi ding hi. 11 Tua a kum sawmngana pen note-a' dingin jubilee hi ding hi. Tua kum sungin note in lo pawiloin, a li pote zong laloin, a kihahlo leengguite panin zong leenggah na khawm kei ding uhhi. 12 Banghang hiam cihleh tua pen jubilee a hihi. Tua pen note-a' dingin siangtho ding a, note in lo panin a piang tawmte na ne ding uhhi. 13 "Hih jubilee kum sungin note khempeuh in nomau' neihsa ciat na ngahkik ding uhhi. 14 Note in na vengte' tungah na zuak uh ahi zongin na vengte' kiang panin na lei uh ahi zongin note khatlekhat na kikhem kei ding uhhi. 15 Jubilee khit ciangin a jubilee kik dong a kum phazah tawh kituakin note in na vengte uh kiang panin lei-in, a an piang ding kum zah tawh kituakin amau in note tungah hong zuak ding uhhi. 
			</verse>
			<verse book="3" chapter="25" verse="28">Ahih hangin amah in ama-a' dingin ngahkik zawhna ding lampi a neih kei leh, tua ama zuak leitang pen jubilee kum mateng a leipa' khutsungah om ding hi. Jubilee kum ciangin tua leitang kipiakhia ding a, amah in a neihsa ngahkik ding hi.
			</verse>
			<verse book="3" chapter="25" verse="30-33">Tua pen kum khat bit sungin a kitatkik kei leh, khuapikulh sunga om tua inn pen a leipa in khang tawntungin a neih dingin kibawlsak ding a, jubilee kum ciangin zong kipiakhia kik tuan nawnlo ding hi. 31 Ahih hangin a kimkotah kulh a neilo khua neu-a innte pen gamsung lote tawh a kibangin kingaihsun ding hi. Tuate kitanhkik thei ding a, jubilee kum ciangin tuate kipiakhia ding hi. 32 Ahi zongin Levi mite' khuapite, amau' neihsa khuapite-a innte ahih leh, Levi mite in khatvei peuh ciangin tanh thei ding uhhi. 33 Levi mi khatpeuh in ama tatkik theih ding hinapi a tatkikzawh kei leh, amau' neihsa khuapi sunga tua inn pen jubilee kum ciangin kipiakik ding hi. Banghang hiam cihleh Levi mite' khuapi sunga innte pen Israel mite' lakah amau' neihsa a hihi.	
			</verse>
			<verse book="3" chapter="25" verse="40">Amah pen a kicial nasem leh peemta bangin nang kiangah om ding hi. Amah in jubilee kum mateng nangma na hong sem ding a,
			</verse>
			<verse book="3" chapter="25" verse="50-55">Midang tungah amahmah a kizuak-a kipan jubilee kum dong amah a leipa tawh tuat ding a, ama suahtakna ding sum pen a kum phazah tawh kituak hi ding hi. A topa tawh a omkhawm hun sungteng pen a kicial nasem khat thaman zahin seh ding hi. 51 Kum tampi in a sap lai leh, amah in tuate tawh a kituakin ama thaman ding a kipiakna sung panin ama kitatkhiatna dingin pia kik ding hi. 52 Ahih hangin jubilee kum ding kum tawmkhat bek in a sap leh amah in a topa tawh tuatna khat nei ding hi. Ama sepsak ding kum a omlai tawh kituakin ama kitatkhiatna dingin sum piakik ding hi. 53 Amah pen a topa tungah a kum kumin a kicial nasempa tawh kibang ding hi. A topa in note' muhna-ah hih gawpgawpna tawh amah uklo ding hi. 54 Hih bang danin amah a kitatkhiat kei leh, jubilee kum ciangin amah leh amah tawh a om a tate kikhahkhia ding hi. 55 Banghang hiam cihleh Israel mite pen kei-a' dingin nasemte ahi uhhi. Amaute pen Egypt gam panin keimah in ka paikhiatpih keima nasemte ahi uhhi; kei pen { Topa } na Pasian uh ka hihi.
			</verse>
			<verse book="3" chapter="27" verse="16-24">"Mi khat in a luah ama leitang phelkhat { Topa' } tungah a ap leh, nangma sehna pen khaici vawh zah ding tawh kizui ding hi. Mangbuhham beem khat dim a pawina leitang pen ngun shekel sawmnga-in kiseh ding hi. 17 Amah in jubilee kum-a kipanin a lo a ap leh, nangma sehna zahzah bit ding hi. 18 Ahih hangin jubilee kum khit ciangin amah in a lo a ap leh, siampipa in jubilee kumkik dong a omlai kumte tawh kizui-in a manzah sum seh ding a, nangma sehna zah panin kikhiam ding hi. 19 Lo a appa in a tatkik nop leh, a kisehna banah nga-ah khat sum tawh behlap ding a, tua lo ama-a' hisuak ding hi. 20 Ahih hangin amah in a lo a tanh nuamlo ahi a, amah in midang khat tungah a zuak ahi zongin ahih leh, tua pen amah in tanhkik thei nawnlo ding hi. 21 A lo pen, jubilee huna piak khiat ciangin, a ki-apsa lo mah bangin { Topa' } tungah a siangtho hi ding a, siampipa in tua lo tang ding hi. 22 "Amah in luahna tawh a neih a hilo, a leisa lo pen { Topa' } tungah a ap leh, 23 siampipa in jubilee kum ciangdong ding tua man seh ding a, tua ni-in a mipa in a kiseh zah, { Topa' } tungah a siangtho-in pia ding hi. 24 Jubilee kum ciangin a lo pen a kileinapa, gamhluahna tawh tua leitang a nei mipa tungah tungkik ding hi.
			</verse>
			<verse book="4" chapter="36" verse="4">Israel mite' Jubilee hong tun' ciangin amau-a'te pen a manawh minamte' tungah kipia beh ding hi. Ka pa uh namte' gamhluah panin amau-a' kikhenkhia ding hi," a ci uhhi.
			</verse>
			<verse book="5" chapter="15" verse="12-15">"Na sanggampa, Hebrews  pasal khat ahi a, Hebrews  numei khat ahi zongin nang tungah hong kizuak leh, amah in nangma na kum guk sung hong sem ding a, a kum sagihna ciangin nang kiang panin a suakta-in na paikhiasak ding hi. 13 Na kiang panin a suakta-in na paikhiatsak ciangin khuthawm guakin na paisak kei ding hi. 14 Na tuuhon lak, na ancilna leh na leenggah sukna panin citna tawh tampi na pia ding a, { Topa } na Pasian in nang thupha hong piak zahin amah na pia ding hi. 15 Egypt gamah sila na hihna uh leh { Topa } na Pasian un note hong suahtaksakna na phawk ding uhhi. Tua ahih manin hih thu tuni-in kong pia hi.  
			</verse>
			<verse book="30" chapter="5" verse="25">Israel mite aw, gamlakah kum sawmli na om sungun gan go-a biakna leh keima tungah piakna bangmah nong bawl kei uhhi.	

			</verse>
		</category>
		<category id="34">
			<verse book="1" chapter="3" verse="15">Nang leh numei kikal na suanlekhakte leh ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi," a ci hi.
			</verse>
			<verse book="1" chapter="6" verse="1-5">Leitungah mite tam dingin hong kipanin, amau' sung panin tanute hong suah ciangin, 2 vana om mite in leitung mite' tanute hoihsa uh ahih manin a deih bangun amaute zi-in a la uhhi. 3 Tua ciangin { Topa } in, "Mihingte sungah ka Kha om paisuak nawnlo ding hi. Banghang hiam cihleh mihingte a mawh hi khinta a, kum za leh kum sawmnih sung kisikna ding hun kipia lai bek ding hi," a ci hi. 4 Vana om mite in leitung mihing tanute luppihin, amaute in ta a neih hun laitak hita leh tua khit hita leh, amau' suanlekhak Nefilim a kici mite leitungah om hi. Hih mite pen tang lai-a mi thahat, mi minthangte ahi uhhi. 5 Leitungah mihing a gitlohna a liatna leh mihing lungsim ngaihsutna peuhmah a sia ahih ngitngetna thu { Topa } in mu hi.
			</verse>
			<verse book="9" chapter="18" verse="17">Tua ciangin Saul in David kiangah, "Hih lai-ah ka tanu uzaw Merab om hi. Nang tungah zi dingin kong pia ding hi. Kei-a' dingin hang peuh in la, { Topa' } gal do in," a ci hi. Banghang hiam cihleh Saul in, "Keima khutsungah amah siloin Filistia-te' khutsungah si hen," ci-in ngaihsun hi. 
			</verse>
			<verse book="9" chapter="29" verse="6">Tua ciangin Akhish in David samin ama kiangah, "{ Topa } a nungta ahih mah bangin, nang na thuman a, hih vai-ah kei tawh hong kuankhia-in na ciah ding man ka sa hi. Banghang hiam cihleh kei kiangah nong pai-a kipan tuni dong nang tungah khialhna bangmah ka mu kei hi. Ahih hangin uliante in nang hong thukimlo uhhi.
			</verse>
			<verse book="10" chapter="11" verse="15">A lai sungah, "Galsim a haksatna penah a madawkin Uriah koih in la, amah kivat tukin a sihtheihna dingin ama kiang panin nungkik un," ci-in a gelh hi.
			</verse>
			<verse book="10" chapter="19" verse="5">Tua ciangin kumpipa' inn sungah Joab hong pai-in, "Tuni-in nangma nuntakna, na tanute leh na tapate' nuntakna, na zite leh na zineute' nuntakna a hong honkhia na nasemte khempeuh na maizumsak hi.
			</verse>
			<verse book="10" chapter="19" verse="26-27">Amah in dawngin, "Ka topa! Aw Kumpipa, ka nasempa in kei hong khem hi; Banghang hiam cihleh na nasempa in ama kiangah, ‘Kei a tungah tuangin kumpipa ka zuih theihna dingin kei-a' dingin la khat tutphah vawh in,’ ka ci hi. Banghang hiam cihleh na nasempa a khe bai hi. 27 Amah in ka to kumpipa kiangah na nasempa hong gensia hi. Ahih hangin ka to kumpipa pen Pasian' vantung mi tawh kibang hi. Tua ahih ciangin hoih na sak bangin hong hih in.
			</verse>
			<verse book="12" chapter="1" verse="1">Ahab a sih khit ciangin Moab gam in Israel lehdo hi.  
			</verse>
			<verse book="19" chapter="41" verse="9">Ka muan', ka lawm itpa, keima an a nepa nangawn in a khetul tawh kei hong peek vial hi.
			</verse>
			<verse book="19" chapter="55" verse="12-14">Kei hong phin galte hilo hi. Hi leh ka thuakzo ding hi. Kiphatsakna tawh kei hong bawlte, langpang mi hilo hi. Hi leh ama kiang panin ka bu thei ding hi. 13 Ahih hangin ka kikimpih, ka kikholhpih, ka lawm theih mahmah, nangmah na hi hi. 14 Kam khum tawh i kihoho ngei a, Pasian' inn sungah i kikhawl khawm ngei hi.
			</verse>
			<verse book="19" chapter="69" verse="9">Nangma inn ka deihluatna mei bangin ka sungah sa a, nangmah hong kote' konate keima tung hong tu hi.
			</verse>
			<verse book="19" chapter="109" verse="4">Amaute ka itna, amaute-a' dingin thu ka ngetsakna nangawn amaute in hong thukna-in kei hong mawhsak uhhi.
			</verse>
			<verse book="23" chapter="1" verse="1-3">Judah gam kumpi ahi Uzziah, Jotham, Ahaz, leh Hezekiah-te' hun lai-in Amoz' tapa Isaiah in Judah gam leh Jerusalem khua tawh kisai a mangmuhnate: 2 Vantungte aw, na za un; leitung aw, na ngai in; Banghang hiam cihleh { Topa } in thu hong gen khinzo a, "Ka pattahsa ka tate in kei hong lehdo uhhi. 3 Bawng in amah a neipa thei a, la in zong a topa' an piakna mun thei buang hi. Ahih hangin Israel in bangmah theilo a, keima mite in thei theilo uhhi," a ci hi.  . 
			</verse>
			<verse book="24" chapter="1" verse="18">En in, hih gambup langah a ding ding, Judah kumpite, uliante, siampite leh hih gammi khempeuh langah a pang dingin tuni-in nang, khuapi muan'huai khat bang ahi zongin, sikkhuampi khat bangin ahi zongin, sumngo kulhpi khat bangin ahi zongin ka hong bawl hi.
			</verse>
			<verse book="24" chapter="2" verse="13">Banghang hiam cihleh ka mite in mawhna nam nih a bawlzo uhhi. Nuntakna ciktui ahi keimah a hong taisanzo uhhi. Tuikhuk totawm uh a, a tuikhuk tawh uh keu-in, tui a vung thei kei hi.
			</verse>
			<verse book="24" chapter="3" verse="13">Na mawhna na phawk ding bek kisam hi. { Topa } na Pasian na langpan'na, singlim nuai khempeuhah gamdang pasian-te tawh na khialh kawikawina leh ka thu nong man'lohnate pulak in, { Topa } in kong ci hi.
			</verse>
			<verse book="24" chapter="5" verse="11-12">Israel minamte leh Judah minamte, { Topa } in ka cihin-ah, kei' tungah hong thuman nawn hetlo uhhi. 12 "Amaute in { Topa } hong nial uh a, ‘Amah in bangmah hihlo ding hi. Eite tungah siatna hong tunglo ding a, gal ahi zongin kial ahi zongin i thuak kei ding hi.
			</verse>
			<verse book="24" chapter="12" verse="6">Banghang hiam cihleh na sanggamte leh na innkuanpihte nangawn in nang hong zuak uh a, nang a hong do ding mihonpi a kaikhawm uhhi. Kam khum tawh nang a hong zol uh hangin um kei in," ci-in hong dawngkik hi.
			</verse>
			<verse book="33" chapter="7" verse="5-7">Na vengte' thu upin nei kei in la, na lawmte zong muan'in nei kei in. Na ang-a lum na zi kiang nangawnah thu na gending kidawm in. 6 Tuhun ciangin tapate in a pate haibawl a, tanute in a nute langpan' uh a, mote in a teeknu uh langneih uhhi. Mi khat-a' dingin ama innkuanpihte mah a gal a suak mawk hi. 7 Ahi zongin ke'n ahih leh { Topa } mah ka en ding a, kei hong suaktasak Pasian ka ngak ding hi. Ka Pasian in ka thu hong ngai ding hi.
			</verse>
			<verse book="40" chapter="2" verse="16">Nisuahna lam panin a hong pai mipilte in amah a khem lamtak Herod in a theih ciangin a heh suak mahmah hi. Tua mipilte tung panin aksi a kilat hun a dotna tawh kizui-in, Bethlehem khua leh a kiima om naungek kum nih ciang leh a nuaisiah khempeuh a that dingin a galkapte a sawl hi. 
			</verse>
			<verse book="40" chapter="24" verse="9-11">"Tua ciangin note hong kibawlsia-in hong kithat ding a, keima hangin Gentail mi khempeuh in note hong mudah ding uhhi. 10 Tua hun ciangin mi tampi in a upna uh khahsuah ding a, khatlekhat kimudahin khatlekhat kilehhek ding uhhi. 11 Kamsang kineihkhem mi tampi hong piang ding a, mi tampi tak umkhialsak ding uhhi.
			</verse>
			<verse book="40" chapter="26" verse="14-16">Tua ciangin sawmlenihte sung panin Iskariot' tapa Judas a kici mipa siampi liante kiangah va pai a, 15 "Note' khutsungah amah hong pia leng, note in kei bang tawh hong guai ding na hi uhhiam?" a cih ciangin ngun peek sawmthum a pia uhhi. 16 Tua huna kipanin amah a lehhek theihna ding hunhoih a zongpah hi.
			</verse>
			<verse book="40" chapter="26" verse="49">Judas zong Zeisu kiangah hong paipahin, "Topa aw, thupha ngah ta in," ci-in hopihin limnap mahmah hi. 
			</verse>
			<verse book="40" chapter="26" verse="74">Tua ciangin Peter kiciam a, "Hua mipa ka thei kei hi. Zuauthu ka gen taak leh Pasian in kei hong dawm kei ta hen!" a ci hi. Tua khitzawh phetin ak hong khuangta hi.
			</verse>
			<verse book="40" chapter="27" verse="3-4">A lehhekpa Judas in Zeisu a si dingin thu a kikhenna a muh ciangin kisikkik ahih manin siampi liante leh upate kiangah a ngun peek sawmthumte va paipih kik a, 4 "Mawhna a neilo mipa a si dingin lehhekkha ka hih manin ka mawh hi," a va ci hi. Ahi zongin amaute in, "Kote tawh bang kisai nawn ding ahi hiam? Nangma tavuan ahi hi," a na cihsan uhhi.
			</verse>
			<verse book="41" chapter="14" verse="10-11">Tua laitakin sawmlenihte sungpan Iskariot' tapa Judas in amaute tungah Zeisu a piaktheihna dingin siampi liante kiangah a va pai hi. 11 Siampi liante in a thu a zak uh ciangin lungdam mahmah uh a, sum tawh kong guai ding uhhi, ci-in thu a ciam uhhi. Tua ahih manin Judas in Zeisu a lehhek theihna ding a hunhoih a zong hi.
			</verse>
			<verse book="42" chapter="12" verse="52-53">Tu-a kipanin innkuan sungah mihing nga a phate, a langah thum, a langah nihin kikhenin kido ding uhhi. 53 A pa in a tapa do-in, a tapa in a pa do ding a, a nu in a tanu do-in, a tanu in a nu do ding a, a teeknu in a monu do-in, a monu in a teeknu do ding hi," a ci hi.
			</verse>
			<verse book="42" chapter="22" verse="3-6">Tua ciangin sawmlenihte sung panin Iskariot tapa Judas sungah Satan hong lut hi. 4 Tua ahih manin Judas va paikhia a, siampi liante leh biakinncing palikmangte tawh va kiho uh a, amaute' khutsungah Zeisu a piaktheihna dingzia a kikum uhhi. 5 Amaute na nuam mahmah uh a, sum tawh guaih dingin thuciam a na pia uhhi. 6 Judas zong thukim a, mihonte' theihlohin amaute' khutsungah Zeisu a piaktheihna ding lampi zon'ding a kipan pah hi.
			</verse>
			<verse book="42" chapter="22" verse="47-48">Tua bangin thu a gen laitakin mihonpi khat hong pai a, sawmlenihte sung panin Judas a kici mipa hong makai-in Zeisu a nam dingin hong naih hi. 48 Ahi zongin Zeisu in ama kiangah, "Judas aw, napna tawh Mihing Tapa lehhek na hi hiam?" a na ci hi.
			</verse>
			<verse book="43" chapter="13" verse="21">Zeisu in hih thuteng a genkhit ciangin lungkham mahmah ahih manin, "A mantakin ci lehang, note khat in kei nong lehhek ding uhhi," ci-in a kilangin a genkhia hi.
			</verse>
			<verse book="43" chapter="18" verse="1-6">Zeisu in tu-a bangin thu a nget khit ciangin a nungzuite tawh Kidron lui kantanin a pai hi. Tua lai-ah huan khat om a, tua huan sungah a nungzuite tawh a lut hi. 2 Zeisu leh a nungzuite tua munah pai zelzel uh ahih manin Zeisu a lehhek Judas in zong tua mun a thei hi. 3 Tua ahih manin Judas zong, siampi liante leh Pharisee mite in a sawl galkap honkhat leh biakinncing palik pawlkhat tawh hiam tawi-in lalcin leh meilah de-in tua huanah a hong pai uhhi. 4 Zeisu in zong ama tungah a piangding thu khempeuh theikhin ahih manin hong paikhia-in amaute kiangah, "Kua zong na hi uhhiam?" ci-in a dong hi. 5 Amaute in, "Nazareth khuami Zeisu a zong ka hi uhhi," a ci hi. Zeisu a lehhek Judas zong tua mihonte tawh hong dingkhawm hi. 6 Zeisu in, "Keimah ka hi hi," a cih ciangin amaute nungkinin a puk uhhi.
			</verse>
			<verse book="46" chapter="11" verse="23-24">Banghang hiam cihleh note kiangah ka hong gen thu pen Topa kiang panin ka ngah thu hi a, tua thu in: Topa Zeisu a kilehhek ding nitakin anlum la-in, 24 Pasian tungah lungdamna a kohkhit ciangin balnen a, "Hih pen note-a' dingin a hong kipia keima pumpi a hihi. Kei na hong phawkna dingun na ne un," ci hi. 
			</verse>
			<verse book="49" chapter="2" verse="2">Tuahun lai-in leitung gitloh gamtatnate na zui uh a, Pasian thu a umlo mite sungah tu laitakin na a sem, huihlak a ukte' thu na mang uhhi.
			</verse>
			<verse book="58" chapter="12" verse="1-4">Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh leh eite a hong gakcip mawhna leh khialhnate khempeuh paikhia-in, i mai-ah a om taina ding lampi a mong dongin lungsim kiptakin tai ni. 2 Eite hong makai-in i upna a hong cingtaaksak Zeisu mitsuan'in nei ni. Mailamah a ngahding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi. 3 Tua zahta-in mawhnei mite' langbawlna a thuaknate ngaihsun unla, note lungkia loin khauhtakin om un. 4 Tu ciangdong mawhna tawh na kidona uhah sihna zah ciangdongin na dona uh om nailo hi. 
			</verse>
			<verse book="59" chapter="1" verse="16">Sanggamte aw, mite' khemsa-in om kei un. 

			</verse>
		</category>
		<category id="35">
			<verse book="10" chapter="1" verse="16">Tua ciangin David in ama kiangah, "Nangma mawhna nangma lu tungah tung ta hen; banghang hiam cihleh nangma kampau in nang' langkhatah teci pangin, ‘{ Topa' } sathau nilhpa ka that khin hi,’ na ci hi," a ci hi.
			</verse>
			<verse book="19" chapter="15" verse="1-4">{ Topa } aw, na biakinn sungah kua om ding ahi hiam? Na mual siangtho tungah kua teng ding ahi hiam? 2 Paubaang loin gamta-in, a manin na sem a, lungsim tak a gen mi, 3 mi gensia loin, a lawmte tungah siatna bawllo a, a vengte a mawhsaklo mi, 4 migilote thusimlo a, ahi zongin { Topa } a zahtakte a pahtawi mi, ama natna ding nangawnah a ciampello mi,
			</verse>
			<verse book="19" chapter="19" verse="14">{ Topa, } ka belh suangpi leh keimah hong tankhiapa aw, ka kammal leh ka lungsim ngaihsutnate nangma muhna-ah a san'huai suaksak ta in!
			</verse>
			<verse book="19" chapter="33" verse="6">{ Topa' } kampauna tawh vantung piang a, a kam pana husan'na tawh vantung nate a piang hi.
			</verse>
			<verse book="19" chapter="34" verse="13-14">Siat nading panin na leii kem in la, zuau genna panin na muk kem in. 14 Siatna panin kihemkhia in la, a hoih bawl in. Kilemna ding hanciam in la, na phak mateng delh in.
			</verse>
			<verse book="19" chapter="37" verse="30">Thuman mi' kam in pilna gen a, a leii in thutang gen hi. 
			</verse>
			<verse book="19" chapter="39" verse="1">"Ka leii tawh ka khialhlohna dingin ka gamtatna ka kikem ding a, ka omna-ah migilote a omlaiteng ka kam ka kham ding hi," ka ci hi.
			</verse>
			<verse book="19" chapter="141" verse="3">{ Topa } aw, keima kam a cing ding khat koih in la, ka mukte' kongkhak a vil ding khat koih in.
			</verse>
			<verse book="20" chapter="4" verse="24">A manlo thu gen ngei kei in la, zuauthu leh a kiza khial thei ding kammalte zang het kei in.
			</verse>
			<verse book="20" chapter="10" verse="8">Mipilte in thuhilhna mang a, a hai paute in lungkhamna tuak hi.
			</verse>
			<verse book="20" chapter="10" verse="13">Thungaihsun theite' kamsungah pilna om a, mihaite' nungzangah ciangduai kinga hi.
			</verse>
			<verse book="20" chapter="12" verse="18">Ngaihsun lo-a kampauna in tem hiam bangin mi liamsak thei a, mipilte' kampauna in tua bang liamna damsak thei hi.
			</verse>
			<verse book="20" chapter="12" verse="25">Lunghihmawhna in lungkhamna piangsak a, kampau hoih in mi lungdamsak hi.
			</verse>
			<verse book="20" chapter="13" verse="16">Thungaihsun theite pilna tawh gamta a, mihaite in a haina taangko hi.
			</verse>
			<verse book="20" chapter="15" verse="1">Kam nemin dawn'na in hehna damsak a, kam khauh in hehna piangsak hi. 
			</verse>
			<verse book="20" chapter="15" verse="30">Maitaina in lung nuamsak a, thuhoih zakna in lung damsak hi.
			</verse>
			<verse book="20" chapter="16" verse="28-29">Mihoihlote in kitotna piangsak a, mi gensiate in lawmta ki-it kimlai kimudahsak hi. 29 A ngongtat mite in a lawmte zol a, lungkhamna sung tun'pih hi. 
			</verse>
			<verse book="20" chapter="17" verse="7">Miliante in zuauthu gen ngeilo a, mihaite in na-a kimang kam pau ngeilo hi.
			</verse>
			<verse book="20" chapter="17" verse="27-28">Thu a thei taktakte in gengen khollo a, a paupau khollote thumu taktak hizaw hi. 28 Mihaite pauloin om leh a pil mahin kingaihsun hi. Thungaihsun thei na hihna a kilatna dingin pauloin om khinkhian in.
			</verse>
			<verse book="20" chapter="18" verse="2">Mihaite in thu a teltheih zawhna ding uh kinlo uh a, pil si, a kicih theihna ding deihna bek tawh thu gen uhhi.
			</verse>
			<verse book="20" chapter="18" verse="4">Mihingte' kampau pen pilna kipatna suak thei a, tuipi bangin thuk-in luitui bangin a siang hi.
			</verse>
			<verse book="20" chapter="20" verse="19">Mi a gensia kawikawite in thu im theilo hi. Tua banga mi haipaute tawh kikhawl kei in. 
			</verse>
			<verse book="20" chapter="21" verse="19">A phun hat zi gilo tawh ten'khop sangin gam simthamah khat guak tangten' hoihzaw hi.
			</verse>
			<verse book="20" chapter="21" verse="23">Kampau a ki-ipzote lungkhamna tawh kipelh hi.
			</verse>
			<verse book="20" chapter="24" verse="7">Pil kampauna pen mihaite' theihzawh dingin thuk lua mahmah a, mihaite in mihon lakah thu gen ngamlo uhhi. 
			</verse>
			<verse book="20" chapter="25" verse="11">A kilawm hunin kammal khat paukhiatna pen ngun pek tunga kham pek khat a kisuang tawh kibang hi.
			</verse>
			<verse book="20" chapter="25" verse="25">A dangtak mipa in tuivot lim a sak bangin gamlapi-a om lawmte' kiang panin thuzak nuam kisa hi.
			</verse>
			<verse book="20" chapter="25" verse="27">Khuaizu a tam lua nek ding a hoihloh bangin phat ding deihluatna a hoihlo a hihi.
			</verse>
			<verse book="20" chapter="26" verse="9">Mihaite in paunak thuhilhnate a paukhiat ciangin zukhampa in a khut-a ling om a khei dingin a kipan tawh kibang lel hi.
			</verse>
			<verse book="20" chapter="29" verse="11">Mihaipa a hehna bangin kam pau-in gamta gawp a, mipilpa ahih leh ki-ipin a hehna damsak hi.   
			</verse>
			<verse book="20" chapter="31" verse="26">Amah in a pilna tawh thu gen a, kam khum takin pau hiathiat hi. 
			</verse>
			<verse book="21" chapter="5" verse="2-3">Thu ngaihsun masa-in pau in la, Pasian' tungah thu mawk ciampak kei in. Vantungah Pasian om a, leitungah nang om na hih manin na pau ding-a kilawm zahval pau kei in. 3  Lunghimawh semsem lecin na mang sia semsem ding a, tam pau semsem lecin na haina kilang semsem ding hi.
			</verse>
			<verse book="21" chapter="7" verse="10">"Banghangin nidang lai-in hih sangin hoihzaw tham ahi hiam?" ci-in dong kei in. Tua bangte pil thudotna hilo hi.
			</verse>
			<verse book="21" chapter="7" verse="21">Mi' gen khempeuh thudon kei in. Na nasempa' hong samsiatna na zakha ding hi.
			</verse>
			<verse book="40" chapter="5" verse="37">Na gen peuhmah ahi ahih leh, ‘Hi,’ ci in la, a hilo ahih leh, ‘Hilo,’ cihna tawh kicingsak in. Tua bang hiloin kiciamna kam na zat ciangin Dawimangpa tawh kizomin thumanlo na hih lamtak hong kilang hi.
			</verse>
			<verse book="40" chapter="12" verse="37">Banghang hiam cihleh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngahna dingun nomau kampau mah hong kibulphuh ding hi," a ci hi.
			</verse>
			<verse book="42" chapter="6" verse="26">"Mi khempeuh in note hong pahtakbawl ciangin gimna a thuakding na hi uhhi. Banghang hiam cihleh a pu a pate un zong tua bangmahin kamsang zuaute a pahtakbawl uhhi.
			</verse>
			<verse book="43" chapter="5" verse="16-18">Tua ahih manin Zeisu in Sabbath ni-in cina a damsakna hangin amaute in Zeisu bawlsiat ding a kipan uhhi. 17 Ahi zongin Zeisu in amaute kiangah, "Ka Pa in tuni dongin na sem tawntung ahih manin kei zong ka sep ding mah ahi hi," a ci hi. 18 Hih bangin ama kampauna hangin amaute in Zeisu thatnuam semsem uhhi. Amah in Sabbath thukham a palsat bek hiloin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uhhi.
			</verse>
			<verse book="45" chapter="3" verse="13">A kam uh tawh mi that uh a, a kam uh tawh zuauthu gen uh a, a kampaute uh gulgu tawh kibang hi.
			</verse>
			<verse book="45" chapter="16" verse="17-18">Lawmte aw, note' theihsa thute gensia langpangin, mite' upna nawngkaisakin pawl a kikhensak mite kidawm un. Tua bang mite tawh kikhawl vet kei un. 18 Tua bang mite in i Topa Christ' na a sem hiloin, gilpi vai bek a sem uh a hihi. Amaute in mite phatin kamkhum nono zang uh ahih manin mihoih pawlkhat a khemzo uhhi.
			</verse>
			<verse book="46" chapter="2" verse="1-2">Sanggamte aw, Pasian' thu hilhin note kiangah kong pai lai-in, mipilte' zat kam thukpipi leh pilna kamte ka zang kei hi. 2 Banghang hiam cihleh note kiangah ka om laitakin singlamteh tungah Zeisu Christ a sihna thu simloh thudang peuhmah ngaihsutloh dingin ka ngaihsutsa a hihi.
			</verse>
			<verse book="46" chapter="4" verse="12">Zahpihna kam tawh hong kihopih ciangin kamkhum tawh ka dawng uhhi. Mite' muhna-ah tuni ciangdong ninbulom leh leivuithem bang bek ka hi uhhi.
			</verse>
			<verse book="49" chapter="4" verse="29">Na kiho uh ciangin kamguh zang kei unla, na pauna uh a za mite in phattuamna a ngahtheihna dingin na-in a kimang kam hoihte bek na pau un.
			</verse>
			<verse book="51" chapter="3" verse="8">Ahi zongin tu-in hehna, thangpaihna, muhdahna, gensiatna, kam hoihlo pauna cihte nei nawn kei un.
			</verse>
			<verse book="51" chapter="3" verse="17">Na kampauna, na gamtatnate khempeuh uhah, Topa Zeisu hangin Pa Pasian tungah lungdam kohna-in Zeisu min paulamin na hih ding uhhi. 
			</verse>
			<verse book="51" chapter="4" verse="6">Kam na pau uh ciangin mi' zaknop, mi' ngaihnop dingin na pau un. Tua hi leh na kihopih uh mite khempeuh-a' dingin phattuamna a nei kam a pau na hi ding uhhi.  
			</verse>
			<verse book="52" chapter="4" verse="11-12">Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, leh note' nuntakna ding na na sepna ding uh hanciamin nei un. 12 Tua bangin gamta le uh cin thu umlo mite in note hong zahtak ding uh a, mite' neihsa na duhgawh kei ding uhhi.
			</verse>
			<verse book="52" chapter="5" verse="26">Thu uppih mi khempeuh khatlekhat a siangtho ki-itna lungsim tawh kinamin na kihopih un.
			</verse>
			<verse book="54" chapter="4" verse="12">Khangno lai na hihna thu hangin mite' simmawh dingin na om kei in la, kampauna, gamtatna, itna, upna leh siangthona-ah thu um mite' etteh dingin na om in. 
			</verse>
			<verse book="55" chapter="2" verse="16">Pasian tawh mite a kigamlasak semsem thei thu ginalo, a haihuai thu kikup thu kiselnate na pelh in.
			</verse>
			<verse book="55" chapter="3" verse="2-5">Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin, 3 mi khualloin, hehpihna neiloin, mi gensia-in, ngongtatin, kihtakhuai-in, thuhoih deihloin, 4 ciampelin, thu khualloin, kiphasak gawpin, Pasian donloin pumpi nopsakna bek deihin, 5 biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in.
			</verse>
			<verse book="56" chapter="2" verse="7-8">Nangma pumpi mahmah gamtat hoihna-a kipan thu khempeuhah etteh hoih dingin na om in. Lungsim takpi tawh mite' zahtaktheih dingin thu na hilh in la, 8 mite' mawhmat theihloh ding kamhoihte na zang in. Tua hi leh i langte in hong gensiat theihna ding muloin a mai uh zum lel ding hi. 
			</verse>
			<verse book="58" chapter="11" verse="3">Pasian' kampauna tawh leitung leh vantung piang a, tu-a i muhtheih nate a om nailopi panin hong piang hi, ci-in i upna bek mah tawh a thei ihi hi.
			</verse>
			<verse book="59" chapter="1" verse="19">Sanggamte aw, note in na theihding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un.  
			</verse>
			<verse book="59" chapter="1" verse="26">Mi khatpeuh in Christian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna a hihi.
			</verse>
			<verse book="59" chapter="2" verse="12">Tua ahih manin mi a khahkhia thei thukham tawh kizui-in thukhenna a thuakding mi bangin kampau-in na gamta un.	  
			</verse>
			<verse book="59" chapter="3" verse="2">Eite khempeuh a khialthei zelzelte vive ihi hi. Kampauna-ah a khial ngeilo mi a om leh a cingtaak mahmah hi a, a pumpi zong a ukzo mi a hihi. 
			</verse>
			<verse book="59" chapter="3" verse="5">Tua mah bangin lei zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi.  
			</verse>
			<verse book="59" chapter="4" verse="11-15">Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen a hihi. Thukham na gensiat uh leh Thukham a zui hiloin thu a khen na hi uhhi. 12 Thukham a piapa leh thu a khenpa pen Pasian bek hi a, amah bek in hong honkhiazo a, hong susiazo hi. Tua ahih manin banghangin na mipihte uh gensia-in thu a khenthei dingin kingaihsun zenzen na hi uhhiam? 13 Tuni ahih kei leh zingciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. 14 Zingciangin na nuntakna uh bangci ding cih nangawn na thei kei uhhi. Meiilum tawlkhat sung kaii-in a mangthang pak tawh a kibang lel na hi uhhi. 15 Note in, "Topa in hong thukimpih nak leh nungta-in tua bang tua bang i sem ding hi," na cihding uhhi bek hi. 
			</verse>
			<verse book="59" chapter="5" verse="9">Sanggamte aw, Pasian in note tungah thu hong khenkhak lohna dingin khatlekhat na kiphunsan kei un. Thukhen dingpa hong nai mahmah ta a, hong tung dektak ta hi.
			</verse>
			<verse book="59" chapter="5" verse="12">Hih thute khempeuh banah, sanggamte aw, thu khat peuhpeuh na gen uh ciangin kiciam se kei un. Vantung ahi a, na khat peuhpeuh tawh ahi zongin kiciam kei un. Pasian' thukhenna na thuakkhak lohna dingun a hite, "Hi," ci lel unla, a hilote, "Hilo," na ci lel un.
			</verse>
			<verse book="60" chapter="2" verse="1">Sanggamte aw, Pasian in note tungah thu hong khenkhak lohna dingin khatlekhat na kiphunsan kei un. Thukhen dingpa hong nai mahmah ta a, hong tung dektak ta hi.
			</verse>
			<verse book="60" chapter="2" verse="15">Banghang hiam cihleh thu theiloin a mot paupau mihaite, na gamtat hoihna un a daihsak ding, Pasian' deihna a hihi.  
			</verse>
			<verse book="60" chapter="3" verse="8-10">kiniamkhiat un. 9 Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un. 10 Banghang hiam cihleh Laisiangtho in, "Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen. 
			</verse>
			<verse book="62" chapter="1" verse="5-6">Ama kiang panin za-in note tungah ka hong gen uh thu in: Pasian, khuavak hi a, khuamial tawh kizopna themkhat zong nei hetlo hi. 6 Tua ahih manin Pasian tawh ka kipawl hi, ci napi-in khuamial tawh kisai gamtatnate i gamtat leh i kampauna leh i gamtatna tawh zuauthu a gen ihi hi.
			</verse>
			<verse book="62" chapter="3" verse="18">Ka it tate aw, i kampi bek tawh ki-it loin, lungsim takpi tawh ki-itin i gamtatna tawh kilangsak ni.

			</verse>
		</category>
		<category id="36">
			<verse book="4" chapter="12" verse="6">{ Topa } in, "Ka thu za un: Note' lakah kamsang a om leh { Topa } keimah in ama tungah mangmuhna tawh ka kilak a, amah tawh mang sungah ka kiho hi.
			</verse>
			<verse book="5" chapter="18" verse="15-22">"{ Topa } na Pasian un note lak ahi na sanggamte uh lak panin note-a' dingin kei tawh a kibang kamsang khat hong khangsak ding hi. Note in ama thu na ngai ding uhhi. 16 "Note in, ‘Si khading ka hih manun { Topa } kote' Pasian' aw hong zasak kik kei in. Hih a lian mei zong hong musak nawn kei in,’ ci-in na kikhop ni-un Horeb-ah { Topa } na Pasian uh tung pan na deih bang uhhi ding hi. 17 { Topa } in kei kiangah, ‘Amaute' hong ngetna thuman taktak hi. 18 Amau sanggamte lak panin nang tawh a kibang kamsang khat amaute-a' dingin ka khangsak ding hi. Ama gen dingte ka hilh ding a, amah ka thupiak khempeuh amaute tungah a gen ding hi. 19 Amah in keima min tawh a gen ka thute a donlo mi peuhmahte keimahmah in ka thuk ding hi. 20 Ahih hangin keimah in thugen dingin thu pialo napi-in keima min tawh thu a gen ngam kamsangpa hita leh pasian dangte' min tawh thu a genpa hita leh, tua bang mite si ding hi,’ hong ci hi. 21 "Na lungsim sung uhah, ‘{ Topa' } gen a hilo thu bangci theih ding ihi hiam?’ na cih uh leh, 22 kamsang khat in { Topa' } min tawh thu genin, tua thu pen hong tunglo ahi a, a manlo ahi zongin hong hih leh, tua thu pen { Topa' } genloh thu a hihi. Kamsangpa in ama utthu a gen hi a, amah na kihtak ding uh kullo hi.
			</verse>
			<verse book="7" chapter="4" verse="4">Tua hun lai-in Lappidoth' zi kamsang numei Deborah in Israel-te thu khen hi.
			</verse>
			<verse book="9" chapter="7" verse="15">Samuel in a nuntak sung tawntung Israel-te thu khen hi.
			</verse>
			<verse book="9" chapter="8" verse="6-7">Ahih hangin amaute in, "Kote hong uk dingin kumpi khat hong pia in," a cih uh ciangin hih thu in Samuel lungkimlo sak hi. Samuel in { Topa' } kiangah thu ngen hi. 7 Tua ciangin { Topa } in Samuel kiangah, "Amaute in nang kiangah hong gen thu khempeuh ngai in; banghang hiam cihleh amaute in nang hong nial hilo a, amaute tungah kumpi hihna panin kei hong nial ahi uhhi.
			</verse>
			<verse book="9" chapter="8" verse="21-22">Samuel in mite' thugen khempeuh a zak khit ciangin { Topa' } kiangah tua thute a genkik hi. 22 Tua ciangin { Topa } in Samuel kiangah, "Amaute' thu ngai in la, amaute-a' dingin kumpi khat koih in," a ci hi. Tua ciangin Samuel in Israel mite kiangah, "Mi khempeuh na khuapi ciat uhah ciah un," a ci hi.
			</verse>
			<verse book="10" chapter="12" verse="13-14">David in hih thu a zak ciangin Nathan kiangah, "{ Topa' } tungah ka khial khin hi," a ci hi. Tua ciangin Nathan in David kiangah, "{ Topa } in zong na khialhna hong maisak khinzo hi; nang na si kei ding hi. 14 Ahi zongin, hih bangin gamtatna tawh { Topa } thusim peuhmahlo na hih manin nang' sung panin a hong piang naungek si ding hi," a ci hi.
			</verse>
			<verse book="10" chapter="24" verse="11-12">Zingsangin David a thawh ciangin David' thumupa ahi kamsang Gad tungah { Topa' } thu hong tung a, 12 "Pai in la, David kiangah hih bangin gen in. ‘{ Topa } in hih bangin ci hi: Nangma tungah thu thum kong pia hi; nang tungah kong hih theihna dingin tuate khat teel in,’ ci hi," a ci hi.
			</verse>
			<verse book="11" chapter="11" verse="29-31">Tua hun sungin Jerusalem panin Jeroboam a paikhiat ciangin Shiloh khuami kamsang Ahijah in lampi-ah amah na dawn hi. Ahijah in puan thak khat na silhtawm a, amau nihte gel bek gamlakah om uhhi. 30 Tua ciangin Ahijah in ama tungah a silh a puan thak lenin seh sawmlenih suahin a balkek hi. 31 Tua ciangin amah in Jeroboam kiangah, "Nang-a' dingin bek sawm la in; banghang hiam cihleh Israel Pasian, { Topa } in hih bangin ci hi, ‘En in, Solomon' khut panin kumpi gam a balkhia ding ka hi a, nangma tungah minam sawm kong pia ding hi.
			</verse>
			<verse book="11" chapter="16" verse="7">Tua thamloin Jeroboam innkuan bangin ama nasepna tawh hehsakin { Topa' } muhna-ah a sia a gamtatna khempeuh hang leh amah in Jeroboam leh a innkuan a suksiatna hangin Hanani' tapa kamsang Jehu' tung tawnin Baasha leh a innkuan langpangin { Topa' } thu hong tung hi.
			</verse>
			<verse book="11" chapter="17" verse="22-24">Tua ciangin { Topa } in Elijah' aw ngai hi; naupang hong nak kikin a hingkik hi. 23 Tua ciangin Elijah in naupang la-in innkhumzang panin inn sungah paipihsuk a, a nu kiangah a pia hi. Tua ciangin Elijah in, "En in, na tapa nungta hi," a ci hi. 24 Numei in Elijah kiangah, "Nang, Pasian' mi na hihna leh { Topa } in nang tung tawnin thu a gen takpi ahihna tu-in ka thei hi," a ci hi.
			</verse>
			<verse book="11" chapter="20" verse="13">Tua ciangin Israel kumpi Ahab kiang nai-ah kamsang khat hong pai-in, "{ Topa } in hih bangin ci hi: Hih mihon tampi khempeuh na mu hiam? En in, tuni-in nangma khutsungah kong pia ding hi. Tua ciangin keimah, { Topa } ka hihna na thei ding hi, ci hi," a ci hi.
			</verse>
			<verse book="12" chapter="2" verse="11">Tua ciangin amaute a pai kawmkawm a kiho laitakun, mei leeng khat leh mei sakolte in amaute nih a khen hi. Tua ciangin vantungah Elijah pingpei-in paito hi.
			</verse>
			<verse book="12" chapter="4" verse="3-6">Tua ciangin amah in, "A pua-ah paikhia in la, beel hawm a tawm lualo, na vengte khempeuh' beel va kawm in. 4 Tua ciangin sungtumin, nang leh na tapate kong kikhaknelh unla, hih beelte khempeuh sungah sung in. Beel khat a dim simin tuamkoih pahpah in," a ci hi. 5 Tua ahih ciangin ama kiang panin tua numei paikhia-in amah leh a tapate kong kikhaknelh uhhi. Amah in a sun' laitakin a tapate in ama kiangah a beelte paipih uhhi. 6 Beelte a dim ciangin amah in a tapa khat kiangah, "Beel dang khat hong paipih in," a ci hi. Tua ciangin a tapa in, "Beel adang om nawnlo hi," a ci hi. Tua ciangin sathau a luan' a khawl hi.
			</verse>
			<verse book="12" chapter="4" verse="38">Tua gam sungah kialpi a tun' laitakin Gilgal-ah Elisha hong paikik hi. Kamsangte ama mai-ah tu-in thu a ngaih laitakin amah in a nasemte kiangah, "Beelpi suang unla kamsangte-a' ding meh huan un," a ci hi.
			</verse>
			<verse book="12" chapter="5" verse="3">Amah in a tonu kiangah, "Samaria-ah a om kamsangpa tawh ka topa kimu thei leh! Amah in a phakna damsak ding hi," a ci hi.
			</verse>
			<verse book="12" chapter="6" verse="5-6">Ahih hangin khat in singluang a tan laitakin a heitang lengin tui sungah kia hi. Amah kiko-in, "Ala, ka topa! A kikawm hi ve'n," a ci hi. 6 Tua ciangin Pasian' mipa in, "Koi lai-ah kia ahi hiam?" a ci hi. Amah in a kiatna mun ama kiangah a lah ciangin amah in ciangkang khat khiakin tua munah lawn a, a heitang laamtosak hi.
			</verse>
			<verse book="12" chapter="17" verse="13">Ahi zongin { Topa } in kamsangte khempeuh leh thumute khempeuh tung tawnin Israel leh Judah mite hilhkhol a, "Na pu na pate uh ka thupiak thukhamte khempeuh, leh kamsangte ahi ka nasemte' tung tawnin note kiangah thu kong puak bangin na gamtat siate panun kihei-in ka thupiaknate leh ka thukhamte zui un," a ci hi.
			</verse>
			<verse book="12" chapter="20" verse="1">Tua hun laitakin Hezekiah cina-in si dektak hi. Tua ciangin Amoz' tapa kamsang Isaiah hong pai-in ama kiangah, "{ Topa } in hih bangin ci hi: ‘Na innkuan vai ding hawm in; banghang hiam cihleh nang na si ding hi; na damkikzo kei ding hi,’ ci hi," a ci hi.
			</verse>
			<verse book="14" chapter="20" verse="20">Tua ciangin zingsangin amaute tho baihin Tekoa gamlakah a paikhia uhhi. Amaute a paikhiat laitakin Jehoshafat dingin, "Judah gam leh Jerusalem-a a tengte aw, ka thugen za un! { Topa } na Pasian uh um un; tua hi leh note na kip ding uhhi. Ama kamsangte um un; tua hi leh na mavang ding uhhi," a ci hi.
			</verse>
			<verse book="14" chapter="24" verse="19">Ahi zongin { Topa' } lamah amaute a paipih kik dingin amah in amaute lakah kamsangte a puak hi. Hihte in amau' langkhatah teci pang a, ahih hangin amaute in donlo uhhi.
			</verse>
			<verse book="14" chapter="34" verse="22">Tua ahih ciangin Hilkiah leh kumpipa in a sawl mite, Hasrah, a tapa Tokhath, a tapa Shallum, biakinn puante a kempa' zi ahi kamsangnu Huldah kiangah pai-in (tu-in tuanu Jerusalem sung a Veng Nihna-ah teng hi) tua thu tawh kisai ama kiangah va gen uhhi. 
			</verse>
			<verse book="23" chapter="38" verse="1">Tua hun laitakin Hezekiah a ci na-in si dektak hi. Amoz' tapa, kamsang Isaiah ama kiangah hong pai-in, "{ Topa } in hih bangin ci hi: Na innsung thu ding vaihawm in; banghang hiam cihleh nang na damkikzo kei ding a, na si ding hi, hong ci hi," ci-in a gen hi.
			</verse>
			<verse book="23" chapter="53" verse="4">"Amah in eite' natna teng thuakin, eite' gimna teng pua khin taktak hi. Ahi zongin eite in amah pen ama mawhna hangin Pasian in a gimsak, gimna a thuak bangin i ngaihsun hi.
			</verse>
			<verse book="24" chapter="1" verse="5">"Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi," hong ci hi.
			</verse>
			<verse book="24" chapter="3" verse="12-13">Pai in la leilu lam Israel gamah hih bangin va taangko in: ‘Hong kilehkik in, a zulhzau Israel aw, { Topa } in kong ci hi. Hehna tawh nang kong en kei ding hi; banghang hiam cihleh a hehpih theipa ka hi hi, { Topa } in kong ci hi. Ka heh tawntung kei ding hi. 13 Na mawhna na phawk ding bek kisam hi. { Topa } na Pasian na langpan'na, singlim nuai khempeuhah gamdang pasian-te tawh na khialh kawikawina leh ka thu nong man'lohnate pulak in, { Topa } in kong ci hi.
			</verse>
			<verse book="24" chapter="5" verse="14-17">Tua ahih manin { Topa, } Vanglian Pasian in hong hopih a, "Amaute, tu-a bangin kampau uh ahih manin na kam sungah mei bangin ka kuan'sak ka thute in sing tawh kibang hih minamte kangtum gawp ding hi. 15 "En un, Israel minamte aw, { Topa } in kong cihin-ah, gamlapi panin note a hong sim dingin gam khat kong kuansak ding hi. Tua gam pen tanglai pekin a om khinsa, a hat mahmah, amaute' pau na theihloh uh gam khat a hihi. 16 Thal tawh a kap uh teh kaplum lianlian uh a, a vekpi-un galhang kim uhhi. 17 Amaute in lo-a na ante uh leh na an huante uh hong gaihsak ding uh a, na tapate uh leh na tanute uh hong thahsak ding uhhi. Na tuuhon, na bawnghonte uh hong gaihsak ding uh a, na leenggah, na theigahte uh hong nek mangsak ding uhhi. Na muan' mahmah uh kulhpi tawh a ki-um na khuapite uh namsau tawh hong suksiatsak ding uhhi.
			</verse>
			<verse book="24" chapter="5" verse="30-31">A dipkuathuai, a patauhhuai thu khat gamsungah a piang khinzo hi. 31 Kamsangte in thuman genlo uh a, siampite in zong amau' ut bangun a uk uhhi. Ka mite in phamawh salo sawnsawn uhhi. A tawpna hun hong tun' ciangin bang cih ding uh ahi hiam, { Topa } in ci hi, ci-in gen in," hong ci hi.  
			</verse>
			<verse book="24" chapter="23" verse="14">Ahih hangin Jerusalem khuasunga om kamsangte' sungah a mulkimhuaizaw na khat ke'n ka mu hi. Angkawmin zuauthu gen uh a, mite a gitlohna uh pan a kikhellohna dingin mi hoihlote a hanthawn zawlai uhhi. A vekpi-un kei' muhna-ah Sodom khuamite tawh kibang khin ka sa a, Gomorrah khuamite tawh zong kilamdanglo uhhi.
			</verse>
			<verse book="24" chapter="23" verse="16">Vanglian { Topa } in, "Note kiangah thu hong hilh a, a hong lamen khialsak kamsangte' thugennate na ngai kei un. Amaute in a lungsim uhah a geeltawm uh thu hong gen uhhi a, keima kiang pana hong pai thu ahi kei hi.
			</verse>
			<verse book="24" chapter="23" verse="26">Zuauthu tawh thu hilh a, a phuahtawm uh thu a hilh kamsangte' lungsim sungah zuauthu bang tanvei tenglai ding ahi hiam?
			</verse>
			<verse book="24" chapter="28" verse="9">Ahi zongin, nopna hong tung ding hi, ci-in a gen kamsangpa pen { Topa' } hong sawl kamsangpa hi taktak hiam, cih kamsangpa' gen bang hong tun' ciangin a kithei pan ding ahi hi," ka ci hi.
			</verse>
			<verse book="24" chapter="29" verse="1">Jerusalem khua panin Nebukhad- nezzar in Babylon khua-ah salin a paikhiatpih uliante, siampite, kamsangte, leh mi khempeuhte' tungah lai khat ka khak hi.
			</verse>
			<verse book="24" chapter="35" verse="15">Ka nasem ahi kamsangte khempeuh note kiangah hong sawl tawntungin, ‘Tu-in note khempeuh na hoihlohna uh panin kihei unla, na gamtat hoihlote uh kipuahpha un. Pasian dangte nung delh loin a na na sep kei nak uh leh note leh na pu na pate uh kiangah ka piak gam sungah na teng ding uhhi,’ ci-in note tungah hong gen uhhi. Ahih hangin note in na bil uh nong ngat kei uh a, ka thu nong ngai kei uhhi.
			</verse>
			<verse book="24" chapter="44" verse="4">Ahih hangin note kiangah ka nasem kamsangte khempeuh kong sawl a, ‘Ka muhdah hih a kihhuai na na gamta nawn kei un,’ ci-in kong gensak tawntung hi.
			</verse>
			<verse book="25" chapter="2" verse="14">Na kamsangte un zuauthu longal thudang gen ding neilo uh a, a thuhilhna uh khemna thu bek ahih manin, a khial na hihlam uh a hong hilhtel kei uhhi. Amaute in lam hong lakkhial uh a, kisikkik theihna ding hun a hong pia kei uhhi.
			</verse>
			<verse book="26" chapter="7" verse="26">Lungkhamna khat khit khat a banbanin na tuak ding uh a, thusia bekbek na zaza ding uhhi. Kamsangte kiangah thu na dong ding uhhi. Siampite in mite tungah hong hilh ding thu theilo ding uh a, upate in hong gen ding mel theilo ding uhhi.
			</verse>
			<verse book="26" chapter="13" verse="3">Topa { Pasian' } thugen hih bang ahi hi: Hih kamsang haite in gimna thuak ding uhhi. Amaute in amau' lungsim bangin thu gentawmin, maang mu kineih uhhi.
			</verse>
			<verse book="26" chapter="13" verse="6-10">Amaute' mangmuhnate zuaupi hi a, a thugen kholhnate uh zong zuauthu a hihi. Keimah in amaute sawllo napi-in amaute in, ‘{ Topa } in hih bangin ci hi,’ ci khem uhhi. Tua bang hinapi-in amaute' thugente ka tun'sak ding a lamen lai uhhi. 7 Tua ahih manin amaute kiangah ka gen thu in: ‘Na </verse>
			<verse book="66" chapter=" verse=">te uh zuaupi hi a, na thugen kholhnate uh zuauthu a hihi. Note kiangah keimah in thu hong genlo napi-in keima gen bangin na gen uhhi,’ ka ci hi," a hong ci hi. 8 Tua ahih ciangin Topa { Pasian } in amaute kiangah, "Na thugente uh zuaupi hi a, na </verse>
			<verse book="66" chapter=" verse=">te uh zuaupi a hihi. Tua ahih manin note kong langpan' hi. 9 Zuauthu tawh maang mu kineihin, mite a khialh theihna dingin zuauthu a genkhol no kamsangte gim a hong pia ding ka hita hi. Ka mite a kikhop uh ciangin tuate lakah na kihel kei ding uh a, Israel mite' min a kigelhna lakah note' min kigelhlo ding hi. Na gam uhah na ciahkik ngei nawn kei ding uhhi. Tua ciangin Topa { Pasian } ka hihna thu na hong thei ding uhhi. 10 Banghang hiam cihleh thu hoihlo napi-in hoih hi, ci khemin ka mite lam na kaikhial uhhi. Ka mite in kulh dingin suang a cian uh ciangin no kamsangte in a tungtham buan tawh na zut uhhi.
			</verse>
			<verse book="26" chapter="17" verse="16-21">"Kei pen a nungta Topa { Pasian } ka hih mah bangin, kumpi tokhom tungah a tusak, Babylon kumpipa tawh a thuciamna palsat ahih manin Babylon gamah hih kumpipa si ding hi. 17 Babylon mite in mi tampi a thah theihna dingun kan bawlin dum a tawh uh ciangin a thahat Faro' galkap honpite nangawn in amah huh zolo ding uhhi. 18 Amah in a kiciamna leh a thuciamna palsatin hih bangin gamta khin ahih manin, amah suakta ngeilo ding hi. 19 "Tua ahih ciangin kei pen a nungta Topa { Pasian } ka hih mah bangin a zuih dingin keima min tawh a kiciam thukimna palsat ahih manin gim ka pia ding hi. 20 Amah a awk theihna dingin ngenthang ka zak ding a, amah ka awksak ding hi. Kei tungah amah hong thutaklo ahih manin Babylon-ah paipihin tua lai-ah gim ka pia ding hi. 21 A galkap muan'huai pente, galsungah si ding a, a suakta sunte zong mun citengah kithehthang ding hi. Tua ciangin { Topa } ahi keimah in thu a gen ka hihlam na phawk ding hi," a hong ci hi.
			</verse>
			<verse book="26" chapter="25" verse="2">"Mihing ahi Ezekiel aw, Ammon mite' lam nga in la, amaute mawhsakna thu gen in.
			</verse>
			<verse book="26" chapter="25" verse="8-11">Topa { Pasian } in kei kiangah thu hong gen a, "Moab mite in a thugenna uhah, Judah gammite pen minam dangte bangmah hi lel uhhi, ci se uhhi.        9 Tua ahih manin Moab gam hutna-in a kiphut a kiima om khuapite leh a khuapi minthang pente ahi Bethjeshimoth, Baalmeon, leh Kiriathaim khuapite, midangte ka simsak ding hi. 10 Ammon mite a zawhgawp mah bangin, Moab mite zong, nisuahna lam mite ka zogawpsak ding a, Moab mite pen minamin dingzo nawnlo ding uhhi. 11 Tua bangin Moab mite gim ka pia ding a, tua ciangin { Topa } ka hihna thu hong thei ding uhhi," a hong ci hi.
			</verse>
			<verse book="26" chapter="29" verse="2">"Mihing ahi Ezekiel aw, Egypt kumpipa Faro' lam nga in la, amah leh Egypt gam khempeuh gim a kipiakna ding thu genkhol in.
			</verse>
			<verse book="26" chapter="38" verse="17">Ni khat ni ciangin Israel mite a sim dingin mi khat ka sawl ding hi, ci-in keima nasem Israel kamsangte tung tawnin, sawtpek lai-in ka gengen niloh mipa pen nang na hi hi. Hih thu Topa { Pasian } in gen khinzo hi.
			</verse>
			<verse book="27" chapter="9" verse="2">Amah kumpi a suah a kum masa kumin keimah Daniel in, { Topa } in kamsang Jeremiah tungah Jerusalem kum sawmsagih sung kisia ding hi, ci-in a genna thu ngaihsunin biakna laibute ka sim hi.
			</verse>
			<verse book="28" chapter="12" verse="10">Kamsangte tungah thu ka gen hi. Mangmuhna a banbanin pia-in, kamsangte tungah thugentehna tawh thu a genpa zong keimah ka hihi.
			</verse>
			<verse book="30" chapter="1" verse="3">{ Topa } in hih bangin ci hi: Damaskas khuamite thumvei a khialh khit, a liveina hangin pelloin amaute gim ka pia ding hi. Banghang hiam cihleh amaute in an gawina suang tawh gawizan bangin, Gilead gammite gawigawp uhhi.
			</verse>
			<verse book="30" chapter="1" verse="9">{ Topa } in hih bangin ci hi: Taia khuamite thumvei a khialh khit, a liveina hangin pelloin amaute gim ka pia ding hi. Banghang hiam cihleh amaute in minambup khat Edom mite tungah ap uh a, lawmta dinga a thuciamna uh zuilo uhhi.
			</verse>
			<verse book="30" chapter="2" verse="1">{ Topa } in hih bangin ci hi: Moab mite thumvei a khialh khit, a liveina hangin pelloin amaute gim ka pia ding hi. Banghang hiam cihleh leiseek cian'na-ah a kizang leikanga zat dingin Edom kumpipa' guhte a hal uhhi. 
			</verse>
			<verse book="30" chapter="3" verse="7">Topa { Pasian } in ama nasem kamsangte tungah ama geelna theisak masa lopi-in bangmah hih hetlo hi.
			</verse>
			<verse book="30" chapter="7" verse="14-15">Amos in Amaziah dawng a, "Kei pen kamsang ka hi kei a, kamsangte' ta zong ka hi beek kei hi. Kei pen tuucing ka hi a, theithek huan puah tawh a thuahkhawm ka hihi. 15 Ka tuucin'na panin { Topa } in kei hong samkhia a, ama mi Israel-te tungah thugen dingin a hong sawl hi.
			</verse>
			<verse book="32" chapter="3" verse="4">Jonah zong khuasung lam manawhin kipan a, ni khat sung lam a pai khit ciangin, "Ni sawmli khit ciangin hih Nineveh khuapi kisusia ding hi," ci-in a kiko hi.
			</verse>
			<verse book="38" chapter="1" verse="3-6">Ahi zongin tu-in kei kiangah hong ciahkik le uh cin, kei zong note kiangah kong paikik ding hi. 4 Na pu na pate uh bang nawn kei un. Nidanga kamsangte in amaute kiangah ka thu gen uh a, gamtatsia gamta loin, a mawh nawnlohna ding hilh uhhi. Ahi zongin amaute in ka thu ngainuam loin, ka thu hong manglo uhhi. 5 Tu-in na pu na pate uh koi-ah om ahi hiam? Tua kamsangte nungtalai sa na hi uhhiam? 6 Ahi zongin ka nasem ahi kamsangte' tung tawnin ka hilhkholhna leh ka thupiaknate in note dongin hong sukhalo ding sa na hi uhhiam, ka ci hi. Tua ahih ciangin a tawpna-ah amaute kisik uh a, hih dinga ka lungsimah ka geelsa bangin amau' gamtatna tawh kizui-in gim a pia ka hihna thu a phawk uhhi,’ ci in," a ci hi.
			</verse>
			<verse book="40" chapter="2" verse="15">Herod a sih hun ciangdong tua gamah a va om uhhi. Kamsangpa tung tawnin Topa in, "Egypt gam panin ka Tapa ka samkhia hi," ci-in a genna thu a tun'na dingin hih bangin a piang a hihi.
			</verse>
			<verse book="40" chapter="2" verse="17-18">Hih bangin thu hong pian' ciangin kamsangpa Jeremiah in, 18 "Nakpi taka kahna awging Ramah gamsungah kiza hi. Rachel in a tate kah a, a tate khempeuh si khin ahih manin a kah a tawpna dingin kikhem zolo hi," ci-in a genna thu a tun'na ding a hihi.
			</verse>
			<verse book="40" chapter="5" verse="11">"Midangte in keima hangin a manlopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uhhi. 12 Note-a' dingin vantungah thaman lianpi hong kikoih kholhsak ahih manin tua bang na tuah uh ciangin nuamin na lungdam un. Note' hun ma-a kamsangte zong tua bangmahin a na kibawlsia ngei a hihi. 
			</verse>
			<verse book="40" chapter="7" verse="15-20">"Kamsang taktak a hilote na muh uh ciangin limtakin kikem un. Amaute in a tungthamah tuu lim hong pua-in, ahi zongin a sungtawng taktak uh ngia hangsan bang ahi uhhi. 16 Amaute' gamtatna tawh amau' pianzia na thei ding uhhi. Lingvom kung panin leenggah kilo ngeilo a, sialtalling kung panin theigah kilo ngei ahi hiam? 17 Tua ahih manin singkung cidamte in gah limci gah a, singkung ginalote in gah ginalo gah uhhi. 18 Singkung cidamte in gah ginalo gah ngeilo a, singkung ginalote in gah limci gah ngeilo hi. 19 Gah limci a gahlo singkungte kiphukin meikhuk sungah kikhul hi. 20 Tua ahih manin amau' gamtatna tawh amau' pianzia na thei ding uhhi.
			</verse>
			<verse book="40" chapter="8" verse="17">Kamsang Isaiah in, "Amah in eite' natna teng thuakin, eite' gimna teng puakhia hi," ci-in a genna thu a tun'na dingin hih bang a piang a hihi.
			</verse>
			<verse book="40" chapter="24" verse="11">Kamsang kineihkhem mi tampi hong piang ding a, mi tampi tak umkhialsak ding uhhi. 
			</verse>
			<verse book="40" chapter="24" verse="24-25">Banghang hiam cihleh Christ a kineihkhemte leh kamsang a kineihkhemte hong piang ding a, ahih zawh leh a teelsa mite nangawn a khemna dingun lim leh na lamdang lianpipi hong bawl ding uhhi. 25 A hun ma-in hong genkholkhin ka hih manin limtakin kidawm un.
			</verse>
			<verse book="41" chapter="13" verse="22-23">Banghang hiam cihleh Christ kineihkhemte leh kamsang kineihkhemte hong piang ding a, ahihzawh leh, a teelsa mite nangawn a khemna dingun lim leh na lamdangte hong bawl ding uhhi. 23 Tua ahih manin kidawm un! A hun ma-in kong genkhin hi.
			</verse>
			<verse book="42" chapter="1" verse="17">Amah pen kamsang Elijah mah bangin thahatna leh vangliatna tawh Pasian mai-ah hong mapai ding hi. Pate leh tate kilemsak kikin, mihoihte' lungsim bang a neihna dingun thumanglo mite' lungsim heisak ding a, Topa-a' dingin a kilawm dingin mite a bawlkhol ding hi," a ci hi.
			</verse>
			<verse book="42" chapter="2" verse="36">Tua laitakin Asher minamte sung panin Fanuel' tanu Anna minnei kamsang numei khat a om hi. Amah a khangham mahmah khat hi a, a nungak laitakin a neih a pasal tawh kum sagih sung a ten'khop khit ciangin,
			</verse>
			<verse book="42" chapter="4" verse="24">Tua ciangin Zeisu in a thugen zomlai a, "Ke'n kong cihin-ah, kamsang a kuamah peuh ama khua-ah kipakta ngeilo hi
			</verse>
			<verse book="42" chapter="6" verse="26">"Mi khempeuh in note hong pahtakbawl ciangin gimna a thuakding na hi uhhi. Banghang hiam cihleh a pu a pate un zong tua bangmahin kamsang zuaute a pahtakbawl uhhi.
			</verse>
			<verse book="44" chapter="2" verse="17-18">Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh leh na tapate un keima thu taangko ding uhhi; na tangvalte un maang mu ding uh a, na puteekte un mang man ding uhhi. 18 Tua ni ciangin ka nasem numeite leh ka nasem pasalte' tung nangawnah ka Kha ka sung ding a, amaute in keima thu gen ding uhhi.
			</verse>
			<verse book="44" chapter="3" verse="18">Ama Christ in a thuakna ding thu, Pasian in tanglai pekin kamsangte khempeuh tung tawnin genkhol a, tu-in hih bangin a thugen kholhna a hong tungsak a hihi.
			</verse>
			<verse book="44" chapter="11" verse="27-29">Tua hun pawl laitakin Jerusalem khua panin Antiok khua-ah kamsang pawlkhat paisuk uhhi. 28 Amaute sung panin Agabas a kici kamsangpa hong ding a, leitung khempeuhah kialpi hong tung ding hi, ci-in Khasiangtho sawlna tawh a genkhol hi. (Tua kialpi pen Klaudias in Gam uk Kumpi a sep laitakin a tung hi.) 29 Tua lai-a om thu um mite in amau hihzawh zah ciat hanciamin Judea gama om thu um mite kiangah huhna a puakna ding uh a vaihawm uhhi.
			</verse>
			<verse book="44" chapter="21" verse="9-11">Amah in Pasian thu a hilh tanu-ngak li nei hi. 10 Tua lai-ah tawlkhat ka taam khit uh ciangin Judea gam panin Agabas min nei kamsang khat hong tung hi. 11 Kote' kiangah amah hong pai-in Paul' kawnggak hong laksak a, tua kawnggak tawh ama khut leh a khete a gakcip khit ciangin, "Khasiangtho in, ‘Jerusalem khuasungah hih bangin Jew mite in hih kawnggak neipa hencip ding a, Gentail mite' khutsungah pia ding hi,’ ci hi," a hong ci hi.
			</verse>
			<verse book="45" chapter="16" verse="18">Tua bang mite in i Topa Christ' na a sem hiloin, gilpi vai bek a sem uh a hihi. Amaute in mite phatin kamkhum nono zang uh ahih manin mihoih pawlkhat a khemzo uhhi.
			</verse>
			<verse book="51" chapter="2" verse="18">Maang a muhna hangun a thupi diakin kingaihsunin, a kilawmlo zah dongin kiniamkhiatna ding leh vantung mite biakding a hong hanthawn mite' khemsa-in ta kei un. Tua bang mite pen amau' ngaihsut tawmna tawh a kihisak mawk hi a,
			</verse>
			<verse book="52" chapter="5" verse="19-21">Khasiangtho nasepna dongtangsak kei unla, 20 Thuhilhnate simmawhbawl kei un. 21 Thu khempeuh entel pha unla, a hoihte kemin,
			</verse>
			<verse book="54" chapter="4" verse="14">Kamsangte' thugennate leh upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in. 
			</verse>
			<verse book="58" chapter="1" verse="1-2">A beisa hunah Pasian in kamsangte zangin i pupite tungah a lam tuamtuam tawh a khen khenin thu na gen ngeizo hi. 2 Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi.
			</verse>
			<verse book="61" chapter="1" verse="19-21">Tua ahih manin kamsangte' gen thute a man taktak ahihna thu ka teltheih uhhi. Note' lungsimah Zingsol hong suakin khua a hong vak matengin khuamial laka mei taang bangin hih thute ngaihsun le uh cin hoih mahmah ding hi. 20 Na phawkding uh a thupi mahmah khat in: Laisiangtho sunga om thugen kholhnate, kuamah in ama pilna tawh a khiatna gen theilo hi. 21 Banghang hiam cihleh mihingte in a deih manin mailam thugenkholh theihna a kingah hilo a, Khasiangtho' sawlna tawh Pasian' kiang panin a hong pai thute a kigen ahi zaw hi. 
			</verse>
			<verse book="61" chapter="2" verse="1-4">Mite lakah kamsang manlo a omngei mah bangin note lakah sia manlo hong om ding hi. Siatna a piangsak thei thuhilhna a manlo hong lutpih simin, amaute mahmah a tankhia Topa nangawn nial ding uhhi. Tua ahih manin thakhat thu-in siatna thuaklawh ding uhhi. 2 Tua bang hinapi-in mi tampi tak in amau' gamtat hoihlohna zui ding uh a, tua bangin amau gamtatna hangin mite in thuman lampi gensia ding uhhi. 3 Hih sia manlote in a huaiham manun note kiang panin sum a ngahtheihna dingun phuahtawm thu hong gen ding uhhi. Ahi zongin sawtpeka kipanin amaute' thu a Khen dingpa a kigingsa-in om niloh a, amaute a Susia dingpa in en gige hi. 4 Banghang hiam cihleh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.
			</verse>
			<verse book="61" chapter="3" verse="2-4">Tanglai peka kamsang siangthote' thugen kholhte leh note lakah sawltak na a semte in Topa leh Honpa' thupiakte a hong gensawn uh thute na phawkkik ding uh ka deih hi. 3 A masa penin na theihding uh panin: Hun nunung lam ciangin amau pumpi deihna zui-in a gamta mi pawlkhat hong om ding a, amaute in note hong zahpih bawlin, 4 "Amah a hong paikikna ding a thuciamna a bangci ahi hiam? I pu i pate zong si khinta uh a, leitung piancil a kipanin tudong na khempeuh a kibang mahin omom lai hi," hong ci ding uhhi.  
			</verse>
			<verse book="62" chapter="4" verse="1-4">Ka it lawmte aw, kha ka nei a ci mi khempeuh' thugen um kei unla, tua thute Pasian kiang pan mah ahi hiam, ci-in kantel un. Banghang hiam cihleh leitungah kamsang a kineihkhem tampi hong om khinta hi. 2 Pasian' Kha sawlna tawh thugente leh adangte bangci khentheih ding na hi uhhiam cihleh: Zeisu Christ pen mihing bangin hong pai hi, ci-in a gente khempeuh Pasian Kha' lamlahna tawh thugen a hihi. 3 Ahi zongin hih thu a nial mi peuhmah, Pasian Kha' sawlna tawh thugen hilo uhhi. Hih bang mite pen Christ' Gal hi a, hong paiding hi, ci-in na zaksa uh mah bangin tu-in leitungah a hong om khinta ahi uhhi. 4 Ka it tate aw, note, Pasian' mite na hi uh a, tua bang kamsang kineihkhemte a zokhin na hi uhhi. Banghang hiam cihleh leitung mite a pan'pih dawimangpa sangin note hong ompih Pasian vanglian zaw hi.
			</verse>
			<verse book="66" chapter="2" verse="20">Ahi zongin note ka hong mawhsakna ding thu khat om hi. Kamsang numei ka hi, ci-in thu a gen Jezebel na nial kei uhhi. Ama thuhilhna hangin ka nasemte in numei-pasal paktatna gamta-in milim biakna ante a ne uhhi.
			</verse>
			<verse book="66" chapter="16" verse="13">Tua ciangin gulpi kamsung, ganhing kamsung, leh a manlo kamsangpa' kamsung panin uiphuk tawh a kibang kha gilo thum a hong pusuak ka mu hi.
			</verse>
			<verse book="66" chapter="19" verse="20">Tua ciangin a ganhing leh tua ganhing omna-ah na lamdang a bawl kamsang zuaupa kiman khawm hi. Ganhing ciamtehna a neite leh ganhing lim a biate pen tua na lamdangte tawh a kikhem a hihi. Ganhing leh kamsang zuaupa, a nihun kat kikhulna meiphualpi sungah a hingtangun kilawn hi.
			</verse>
			<verse book="66" chapter="20" verse="10">Amaute a khem Satan pen ganhing leh kamsang zuaupa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh a hihi. 

			</verse>
		</category>
		<category id="37">
			<verse book="23" chapter="28" verse="11">A mantakin, note in ka thugen na ngaih kei uh leh { Topa } in a pau na theihloh uh gamdang mite, note tungah thu hong hilhsak ding hi.
			</verse>
			<verse book="41" chapter="16" verse="17">A um mite tungah hih vangliatna limte kipia ding hi: Keima hangin dawi hawlkhia thei ding uh a, pau dangte pau thei ding uhhi.     
			</verse>
			<verse book="44" chapter="2" verse="4-6">Amaute khempeuh Khasiangtho tawh kidim uh a, tua Kha in minam dangte' pau tawh amaute a pau theisak hi. 5 Tua laitakin biakna pawi siim dingin gam tuamtuam panin a hong pai Jew mi biakna hahkat mi tampi tak, Jerusalem khuasungah a om uhhi. 6 Hih huging a zak uh ciangin mihon tampi tak hong kikhawm uh a, hih Zeisu a um mite' thugen pen amau' pau ciatin za uh ahih manin lamdang a sa mahmah uhhi.
			</verse>
			<verse book="44" chapter="10" verse="44-46">Tua bangin Peter in thu a hilh laitakin tua thuhilhna a ngai mite khempeuh tungah Khasiangtho hong tungsuk hi. 45 Gentail mite tungah zong Pasian in a Khasiangtho a piakkhongna thu a muh uh ciangin Joppa khua panin Peter tawh a hong paikhawm Jew mi thu umte in lamdang a sa mahmah uhhi. 46 Banghang hiam cihleh amaute in pau lamdang pau-in Pasian' liatna a phatnate uh amau bil mahmah tawh a za uhhi. Tua ciangin Peter in,
			</verse>
			<verse book="44" chapter="19" verse="6">Paul in amaute tungah a khut a ngakkhit ciangin amaute tungah Khasiangtho hong tung hi. Amaute in pau lamdang hong paupah uh a, Pasian' thu zong a gen uhhi.
			</verse>
			<verse book="45" chapter="8" verse="26">Tua ahih manin eite bangzahin ginalo hita lehang eite a hong huh dingin Khasiangtho a hong pai hi. Eite in a kilawm bangin thunget ding nangawn i thei kei a, ahi zongin Khasiangtho mah in tauna tawh eite-a' dingin a hong thumsak hi.
			</verse>
			<verse book="46" chapter="12" verse="27-31">Tu-in note khempeuh pen Christ pumpi na hi uh a, na vekpi-un a pumpi na khat ciat na hi uhhi. 28 Tua ahih manin Pasian in pawlpi sungah mi khempeuh ama pan'mun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin na lamdang bawltheite, cina damsak theite, midang a huhtheite, thu vaihawm a siamte, leh pau lamdang a pau theite ahi uhhi. 29 A vekpi-un sawltak hilo a, a vekpi-un kamsang zong hilo uhhi. A vekpi-un laihilh, thuhilh hilo uh a, a vekpi-un na lamdang zong bawllo uhhi. 30 A vekpi-un cina damsakna ding siamna neilo uh a, a vekpi-un pau lamdang pau theilo uh a, a vekpi-un tua pau lamdangte a khiatna gen theilo uhhi. 31 Tua ahih manin Pasian' hong piak siamna a hoihpente deih belin na nei ta un. Tu-in a hoihpen thu khat ka hong gen ding hi.
			</verse>
			<verse book="46" chapter="13" verse="8">Itna pen a tawntungin a kip a hihi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi. 
			</verse>
			<verse book="46" chapter="14" verse="2">Banghang hiam cihleh pau lamdang a paute pen mite' tungah thugen hiloin Pasian' tungah thugen a hihi. Amaute' pau kuamah in theilo a, Khasiangtho' vangliatna tawh Pasian' thusimte a gengen ahi uhhi.
			</verse>
			<verse book="46" chapter="14" verse="13">Tua ahih manin pau lamdang a paute in, amau paute a khiatna a gen theihna ding uh siamna a neihna dingun thu ngen ta uh hen.
			</verse>
			<verse book="46" chapter="14" verse="19">Ahi ta zongin pawlpite' biak kikhopna sungah pau lamdang kam tul sawm bang ka pau sangin midangte' phattuamna dingin a theihding uh kammal nga bek ka pauzaw ding hi.
			</verse>
			<verse book="46" chapter="14" verse="22-23">Tua ahih manin pau lamdang pen thu um mite-a' ding hiloin, thu umlo mite in a uptheihna ding uh lim a hihi. Tua mah bangin Pasian' thuhilhna pen thu um mite-a' ding hi a, thu umlo mite-a' ding hilo hi. 23 Tua ahih manin pawlpi mi khempeuh na kikhopna uhah na vekpi-un pau lamdangin pau-in, mi mawkmawkte ahih kei leh thu umlo mite in hong mu zenzen leh, note pen mihai hontang hi, hong ci ding hilo ahi uhhiam?
			</verse>
			<verse book="46" chapter="14" verse="27-28">Pau lamdang tawh thugen nuam a om leh zong, nih bang, ahih kei leh a tam penin thum bang in gen bek ding a, tua bangin a gen uh ciangin zong khat a man khit ciangin khat in a banbanin gen ding uhhi. 28 Ahi zongin a khiatna a genthei ding a om kei leh zong, kikhopna sungah pau lamdangin a pau nuampa gamdai takin om ding a, amah leh Pasian tawh kikal bekah kigen ding uhhi.
			</verse>
			<verse book="65" chapter="1" verse="20">Ahi zongin ka it note ahih leh a siangtho na upna uhah na kip semsem unla, Khasiangtho vangliatna tawh thu na ngen un.

			</verse>
		</category>
		<category id="38">
			<verse book="10" chapter="23" verse="2">"{ Topa' } kha in kei tung tawnin thu hong gen a, ka kam sungah ama thugente om hi.  
			</verse>
			<verse book="18" chapter="32" verse="18">Thu a gen dingin kha in kei hong sawl a, tu taktak ciangin ka kam ka ki-ipzo nawn het kei hi.
			</verse>
			<verse book="23" chapter="57" verse="15">Banghang hiam cihleh a sang, a lian, a nungta tawntung Pa, ama min Siangtho ahipa in hih bangin ci hi: "Kei pen a sangna mun leh a siangtho munah ka om a, a kiniamkhiat mite' lungsim leh a kisik mite' lungsim a thakhauhsak kik dingin kisikna leh kiniamkhiatna lungsim a neite tawh zong kei ka omkhawm hi.
			</verse>
			<verse book="23" chapter="66" verse="2">Hih nate khempeuh keima bawlsa ahih manin hih nate khempeuh keima-a' ahi hi, { Topa } in ci hi. Ahih hangin kiniamkhiatin, lungsim a kitamzan mipa, keima thu-ah lau-in a ling kelkelpa, keima deih mipa a hihi.
			</verse>
			<verse book="26" chapter="3" verse="14">Pasian' kha in hong paikhiatpih laitakin lungkim hetloin ka heh suak mahmah hi. Ahi zongin { Topa' } vangliatna in kei hong zozaw hi.
			</verse>
			<verse book="27" chapter="4" verse="8-9">Tua ciangin Daniel (a min ding Betashazzar, ka pasian' min tamin a kiphuakpa) a hong pai hi. Pasian' kha ama sungah om ahih ciangin ama kiangah ka mangmat ka gen hi. 9 Ama kiangah, aisan theite laka a lianpen Betashazzar aw, Pasian' kha na sungah om ahih manin thuthuk khempeuh na theih theihlam ka thei hi. Hih ka mang a khiatna hong gen in, ka ci hi.
			</verse>
			<verse book="29" chapter="2" verse="28">"Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uhhi.
			</verse>
			<verse book="38" chapter="3" verse="1">{ Topa } in mang hong musak a, { Topa' } vantung mi mai-ah siampi lianpenpa Joshua' mawhna a zong dingin a kiangah Satan zong a om ka mu hi.  
			</verse>
			<verse book="40" chapter="5" verse="3">"Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uhhi.
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un.
			</verse>
			<verse book="41" chapter="14" verse="38">Tua ciangin amaute kiangah, "Ze-etna-ah na pukkhak lohna dingun pilvangin thu ngen un. Lungsim in ze-etna nangnuam napi, pumpi in nang zolo hi," a ci hi.
			</verse>
			<verse book="43" chapter="6" verse="63">Nuntakna a piathei pen Pasian' Kha hi a, mihingte' hihtheih bangmah omlo hi. Keima hong gen thute pen nuntakna a hong piathei tua Kha thu a hihi.  
			</verse>
			<verse book="45" chapter="8" verse="10">Ahi zongin note sungah Christ hong om leh mawhna hangin na pumpi uh a si veve ding ahi zongin, note pen Pasian tawh kipawlkhin na hih manun note-a' dingin Khasiangtho pen nuntakna a hihi.
			</verse>
			<verse book="45" chapter="8" verse="16">Eite, Pasian' tate ihihna thu eima lungsim bek in a gen hiloin Pasian' Khasiangtho in zong hong genpih hi.
			</verse>
			<verse book="45" chapter="8" verse="23">Pasian' bawlsa nate bek hilo a, Pasian' hong piakkhong Khasiangtho maleep a ngah eite mahmah nangawn in zong, Pasian in ama tate-in hong bawlin i buppi-in a hong suahtaksak ding i ngakkawmin thumin tau-in i om hi.
			</verse>
			<verse book="46" chapter="2" verse="11">Mihing khat' ngaihsutna pen ama lungsim bek mah in a theih mah bangin Pasian' Khasiangtho bek mah in Pasian' thu a cingin a thei hi.
			</verse>
			<verse book="46" chapter="5" verse="3-5">Note tawh ka pumpi-in ka hong omkhop loh hangin note tawh ka lungsim hong omkhawm a, ka pumpi-in note tawh a hong omkhawm zah mah bangin tua bang a gamta mite tungah i Topa Zeisu' min tawh mawhsakna thu ka khen khinzo hi. 4 Note na kikhop khawm uh ciangin i Topa Zeisu Christ vangliatna in eite hong ompih ahih manin, note tawh ka lungsimin ka hong omkhawm hi. 5 Topa' Ni hong tun' ciangin tua bang mite' kha in hotkhiatna a ngahtheihna dingin Satan in amau pumpi a gimsak dingin na piakhia ta un.
			</verse>
			<verse book="46" chapter="15" verse="45">Tua ahih manin Laisiangtho in, "A masa Adam pen leitung nuntakna a nei mihing hong suak hi," na ci hi. Ahi zongin a nunung Adam pen nuntakna a pia thei Kha a hihi.
			</verse>
			<verse book="48" chapter="4" verse="3">Tua mah bangin eite zong kha thu-ah i neulai hun sungteng huihlak a uk vangneite' khutnuai-ah a om ihi hi.
			</verse>
			<verse book="49" chapter="2" verse="2">Tuahun lai-in leitung gitloh gamtatnate na zui uh a, Pasian thu a umlo mite sungah tu laitakin na a sem, huihlak a ukte' thu na mang uhhi.    
			</verse>
			<verse book="49" chapter="6" verse="11-18">Dawimangpa' hong hihna ding khempeuh na dalzawhna dingun Pasian' galvan namkim na zang un. 12 Eite' do pen leitung mite hilo a, vantung huihlakah a om ukna, aana a neite, hih leitung khuamial a uk a tuamtuamte a hihi. 13 Tua ahih manin hun haksat hun hong tun' ciangin galte' hong suknateng khempeuh nangzo-in, a tawpna-ah a gualzo na hih theihna dingun Pasian' galvan namkim na zang un. 14 Tua ahih ciangin kawnggak gak bangin thutak zang unla, awmdal bulh bangin thuman zang unla, 15 kithawi-a khedap bulh bangin Lungdamna Thu a hilhkhia dingin kiging un. 16 Tua banah, dawimangpa' hong kapna thaltang kuangte na sukmitna dingun lum puak bangin upna na nei tawntung un. 17 Siklukhu khuk bangin hotkhiatna nei unla, Khasiangtho in a hong piak Pasian' thu pen namsau zat bangin na zang un. 18 Khasiangtho tawh kopin a tawntungin Pasian kiangah na kisapna khempeuh uh ngenin na thum unla, tatsat loin Pasian mi khempeuh-a' dingin thu na ngetsak un. 
			</verse>
			<verse book="58" chapter="1" verse="14">Vantung mite pen Pasian' na a sem, a kimu theilo khate hi uh a, hotkhiatna a ngahding mite a huh dingin Pasian in a hong sawl a hihi. 
			</verse>
			<verse book="59" chapter="4" verse="5-7">Laisiangtho sungah, "Eite sungah a hong guat kha pen Pasian in ngai mahmah hi," ci-in a kigelhna a mawkna-in a kigelh sa na hi uhhiam? 6 Lai Siangtho in, "Pasian in a kihisakte nial a, a kiniamkhiatte a hehpih hi," a cih mah bangin Pasian' hong hehpihna lianzaw hi. 7 Tua ahih manin Pasian' thu na mang un. Dawimangpa na nial un. Nial le uh cin no kiang panin taikhia ding hi.
			</verse>
			<verse book="60" chapter="2" verse="2">Naungek suakcilte na bang unla, note khangto-in hotkhiatna na ngahtheihna dingun kha thu tawh kisai nawizu siangtho duh belin na nei tawntung un. 
			</verse>
			<verse book="60" chapter="2" verse="19">Tua kha nuntakna tawh va pai-in thongkia-in a om khate kiangah thu a va hilh hi.
			</verse>
			<verse book="60" chapter="5" verse="8-9">Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi. 9 Leitungah thu um dang khempeuh in zong note' thuak mah bangin a thuak ahihna thu thei unla, na upna uhah kipin Dawimangpa na nial un. 
			</verse>
			<verse book="62" chapter="4" verse="1-3">Ka it lawmte aw, kha ka nei a ci mi khempeuh' thugen um kei unla, tua thute Pasian kiang pan mah ahi hiam, ci-in kantel un. Banghang hiam cihleh leitungah kamsang a kineihkhem tampi hong om khinta hi. 2 Pasian' Kha sawlna tawh thugente leh adangte bangci khentheih ding na hi uhhiam cihleh: Zeisu Christ pen mihing bangin hong pai hi, ci-in a gente khempeuh Pasian Kha' lamlahna tawh thugen a hihi. 3 Ahi zongin hih thu a nial mi peuhmah, Pasian Kha' sawlna tawh thugen hilo uhhi. Hih bang mite pen Christ' Gal hi a, hong paiding hi, ci-in na zaksa uh mah bangin tu-in leitungah a hong om khinta ahi uhhi. 
			</verse>
			<verse book="65" chapter="1" verse="6">Amau' aana neih huamsung bekah omloin a omna panun a paikhia vantung mite zong leinuai khuamial sungah sikkol kibulhin amau' thu a kikhen ding Ni lianpi ngakin Pasian in a koihcip hi.

			</verse>
		</category>
		<category id="39">
			<verse book="1" chapter="8" verse="21">{ Topa } in a namtui gimnam a zak ciangin, a lungsim sungah, "Mihing' gamtatna hangin leitang ka samsia kik ngei nawn kei ding hi. Banghang hiam cihleh mihing' lungsim ngaihsutna pen a tangval lai panin a gilo hi mawk hi. Tu-a ka hih bangin nuntakna a nei khempeuh zong ka susia ngei nawn kei ding hi.
			</verse>
			<verse book="2" chapter="20" verse="12">"{ Topa } na Pasian un note hong piak leitang tungah na khan' uh a sau theihna dingin na nu leh na pa uh zahtak un.
			</verse>
			<verse book="3" chapter="19" verse="3">Note a kuamah peuh in na nu leh na pa uh zahtakin, note in ka Sabbath-te na tang ding uhhi; kei pen { Topa } na Pasian uh ka hihi.
			</verse>
			<verse book="3" chapter="19" verse="28">Note in mi site' hangin dahna limin na ci tung uh liamsak loin note' tungah ciamtehna khat peuhpeuh zong na sun kei ding uhhi; kei pen { Topa } ka hihi.
			</verse>
			<verse book="3" chapter="19" verse="32">"Note, sam kangte' mai-ah na kun ding uh a, puteekte' maitang zahtakin, na Pasian uh na kihta ding uhhi; kei pen { Topa } ka hihi.
			</verse>
			<verse book="5" chapter="5" verse="16">‘{ Topa } note' Pasian in hong piak leitang tungah na khan' uh sau-in na nopsak theihna dingun { Topa } note' Pasian in hong thupiak bangin na nu na pa uh zahtak un.
			</verse>
			<verse book="8" chapter="1" verse="16">Ahih hangin Ruth in, "Nang kong nusiatna ding ahi a, nang zuihna panin ka ciahkikna ding ahi zongin hong cici nawn kei in; banghang hiam cihleh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi. 
			</verse>
			<verse book="9" chapter="17" verse="33">Saul in David kiangah, "Hih Filistia-pa tawh a kido dingin ama langkhatah na kuanzo kei ding hi. Nang pen tangval na hi pan a, amah pen a tangval-a kipan galkap mi ahi hi," a ci hi.
			</verse>
			<verse book="11" chapter="18" verse="12">Nang kiang panin kei ka paikhiat phetin ka theihlohna munah { Topa' } kha in nang hong pua ding hi. Kei va pai-in Ahab kiangah genin amah in nang hong muhloh ciangin, ka khangno lai-a kipanin keimah na nasempa in { Topa } a zahtak hinapi-in, amah in kei hong that ding hi.
			</verse>
			<verse book="12" chapter="22" verse="1-2">Josiah in uk ding a kipatin kum giat pha a, amah in Jerusalem-ah kum sawmthumlekhat sung uk hi. Ama nu' min Jedidah hi a, Bozkath khuami Adaiah' tanu a hihi. 2 { Topa' } mitah amah a manin gamta-in, a pu David' khekhap khempeuh zui cinten a, themkhat zong piallo hi.
			</verse>
			<verse book="13" chapter="22" verse="5">Banghang hiam cihleh David in, "Ka tapa Solomon khangno-in pumpi tawh sinna om nailo a, { Topa}-a' ding a kilam biakinn pen gam khempeuhah minthan'na leh pahtawina-ah a lian mahmah ding a hihi. Tua ahih ciangin tua biakinn dingin keimah ka kigingkhol ding hi," a ci hi. Tua ahih ciangin David in a sih ma-in na tampi tak koihkhol hi.
			</verse>
			<verse book="13" chapter="29" verse="1">Tua ciangin Kumpi David in a kikhawm khempeuhte kiangah, "Pasian in amah bek a teelsa ka tapa Solomon pen khangno-in pumpi tawh sinna om nailo a, nasep ding pen lian mahmah hi. Banghang hiam cihleh hih biakinn lianpi pen mihing-a' ding hilo a, { Topa } Pasian-a' ding a hihi.
			</verse>
			<verse book="14" chapter="13" verse="7">Rehoboam khangno lai a, thu khentat thei nailoin, amaute a nial zawh nailoh hun laitakin mi ginalo honkhat Solomon' tapa Rehoboam' kiimah kikhawmin amah dem uhhi.
			</verse>
			<verse book="14" chapter="24" verse="1-2">Joash in uk ding a kipatin kum sagih pha a, Jerusalem-ah kum sawmli sung uk hi. Ama nu' min Zibiah hi a, Beersheba khuami a hihi. 2 Siampi Jehoiada' hunsung khempeuh { Topa' } mitah Joash a manin gamta hi.
			</verse>
			<verse book="14" chapter="34" verse="1-2">Josiah in uk ding a kipatin kum giat pha a, amah in Jerusalem-ah kum sawmthumlekhat sung uk hi. 2 { Topa' } mitah a man gamta a, a pu David' khekhap zui-in themkhat zong lampial lo hi.
			</verse>
			<verse book="18" chapter="20" verse="11">A pumpi moi suahin a thatang a hat mahmah hangin a sawtloin leivui a suakpak ding a hihi.
			</verse>
			<verse book="18" chapter="29" verse="8">kei hong muh phetun khangnote in tutna hong awn uh a, kei hong zahtakna limun papite na ding uhhi.
			</verse>
			<verse book="18" chapter="31" verse="1">"Lunggulhna tawh nungak khatpeuh ka et ngeilohna ding, kiciamna ka bawlkhin hi.
			</verse>
			<verse book="18" chapter="32" verse="6">Tua ahih ciangin Buz-te beh Barakhel' tapa Elihu in thu gen ding hong kipan a, "Kei a khangno lai hi-in, note a khangham na hih manun, ka ngaihsutna note lakah kong gen ngam kei hi.
			</verse>
			<verse book="18" chapter="33" verse="25">Tua ciangin ama pumpi khangnosuak kikin, a thahat pen hun laitak a bangkik ding hi.
			</verse>
			<verse book="18" chapter="36" verse="14">Amaute khan'sih uh a, a zumhuaipi-in a bei uhhi.
			</verse>
			<verse book="19" chapter="25" verse="6-7">{ Topa } aw, tanglai peka kipan a omsa ahih manin, na hehpihna leh na itna kip hong phawkkik in. 7 { Topa } aw, ka khangno lai-a ka mawhna leh ka khialhnate ciamteh kei in la, na hoihna na ngaihsutna leh na itna kip tawh kizui-in kei hong phawk in! 
			</verse>
			<verse book="19" chapter="71" verse="5">Banghang hiam cihleh Topa { Pasian } aw, ka neu lai-a kipanin ka hong lamet, ka hong muan' na hi hi, { Topa } aw.
			</verse>
			<verse book="19" chapter="71" verse="17">Pasian aw, ka khangno lai-a kipanin nong thuhilh a, a lamdang na nasepnate ka gengen lai hi.
			</verse>
			<verse book="19" chapter="78" verse="63">Mei in a tangvalte kanglum a, a nungakte' pasal ding kuamah om nawnlo hi.
			</verse>
			<verse book="19" chapter="89" verse="45">Nangmah in a teek hun nailopi-in amah na teeksak a, maizumna tawh na kidimsak hi.
			</verse>
			<verse book="19" chapter="103" verse="5">Muvanlai bangin ka tha a hat theihna dingin thupha namkim hong pia hi.
			</verse>
			<verse book="19" chapter="110" verse="3">Nangma mihonte mual siangtho tungah na makaih ciangin, utna lungsim tawh na mite hong kipia ding uhhi. Daitui bangin zingsangin na khangnona nangma tungah hong tung ding hi.
			</verse>
			<verse book="19" chapter="119" verse="9">Tangval khat in ama gamtatna a siangtho mahmah dingin bangci kep ding ahi hiam? Nangma thu zuihna tawh ama gamtatna siangthosak thei ding hi. 
			</verse>
			<verse book="19" chapter="144" verse="12">Ka tapate uh a tangval lai-in khang cingin a khauh mahmah singkungte bang ta hen la, ka tanute uh a nungak lai-in kumpi inn lamna dinga a kisui innkiu khuampite bang ta hen.
			</verse>
			<verse book="20" chapter="1" verse="8-9">Ka ta aw, na pa' hong thuhilhna hoihtakin zui in la, na nu' hong thugente ngai in. 9 Tua thuhilhnate in na gamtat hong hoihsak ding a, kizepna lukhu leh kizepna khi bangin hong etlawmsak ding hi.
			</verse>
			<verse book="20" chapter="3" verse="5-6">Na lungsim khempeuh tawh { Topa } muang in la, nang' theihna suang kei in. 6 Na hihna khempeuhah amah phawk in. Tua hi leh lampi man amah in hong lak ding hi.
			</verse>
			<verse book="20" chapter="4" verse="20-22">Ka ta aw, ka thugente don in la, ka kammalte ngai in. 21 Na kiang panin paikhiasak kei in la, na lungsimah ciamteh in. 22 Banghang hiam cihleh tua thu a zuite in nuntakna leh cidamna-in a nei uhhi.
			</verse>
			<verse book="20" chapter="5" verse="18-21">Tua ahih ciangin na zi tawh lungkim in la, na ten'pih numei tawh lungdam in. 19 A ithuai a ngaihbaangin ngaihsun tawntung in la, ama ngaihbaan'na tawh lungdamin, ama hong itna tawh lungkim in. 20 Ka ta aw, banghangin numei dang lunggulh ding a, numei dangte' ngaihbaan'na iplah ding na hi hiam? 21 Banghang hiam cihleh Pasian in na gamtatna khempeuh hong mu a, na paina khempeuhah nang hong en kawikawi hi.
			</verse>
			<verse book="20" chapter="6" verse="20-21">Ka ta aw, na pa' hong gen bangin gamta in la, na nu' hong thuhilhnate mangngilh kei in. 21 Amau' hong thugente phawk tawntung in la, na lungsimah ciamteh niloh in.
			</verse>
			<verse book="20" chapter="7" verse="7">bangmah a phawk nailo tangval honkhat lakah, tangval thu theilo khat, ka lim muhkha hi.
			</verse>
			<verse book="20" chapter="20" verse="29">Khangnote' thahatna pen amau' minthan'na hi a, khanghamte' sam kan'na pen amau' thupina lim a hihi.
			</verse>
			<verse book="20" chapter="23" verse="22">Nangma pian'na na pa' thu ngai in la, na nu a teek ciangin simmawh bawl kei in.
			</verse>
			<verse book="20" chapter="23" verse="26">Ka ta aw, ka thugente ciamteh in la, keima gamtat bangin nang zong gamta in
			</verse>
			<verse book="20" chapter="24" verse="27">Na nuntakna ding zong masa in la, na an nek ding a kicin' ciang bekin na inn ding lamin zi leh ta nei pan in.
			</verse>
			<verse book="20" chapter="31" verse="1-4">Kumpipa Lemuel, a nu in a thuhilhna: 2 Kong it mahmah ka ta aw, thu ngenngenin kong neih ka tapa na hi hi. Nangma tungah bang teng hong gen ding ka hi hiam? 3 Na thatang teng numei tungah beisak kei in la, na sum khempeuh numei tungah zang kei in. Numei in kumpipa siasak thei hi. 4 Lemuel aw, ka thugen hong ngai in. Kumpite in zu nek huailo a, mi ukte in khamtheihzu a duh ding hilo hi.
			</verse>
			<verse book="21" chapter="11" verse="9-10">Khangnote aw, na khangnona uh nuamsa unla, na khangno lai-un lungdam un. Na hihnop peuhpeuh uhhih unla, na ut bangbangun gamta un. Ahi zongin na gamtatna uh tawh kizui-in Pasian in thu hong khen ding phawk gige un. 10 Note kilunggimsak kei unla, na pumpi uh gentheisak kei un. Banghang hiam cihleh na khangno hunsung uh sauveilo ding hi.
			</verse>
			<verse book="21" chapter="12" verse="1">Na lungkham hun ding a hong tun' ma, "Nuntak nuamsa kei ing," na cih ma hun, na khangno lai-in nang hong Piangsakpa phawk in.  
			</verse>
			<verse book="23" chapter="13" verse="12">Mihingte pen kham hoihte sangin a hoihzaw, minam pen Ofir gam khamte sangin a hoihzaw-in ka bawl ding hi.
			</verse>
			<verse book="23" chapter="40" verse="30-31">Khangnote nangawn gimin tawl ding a, khanglai mite a tha uh bei ding hi. 31 Ahih hangin { Topa } a muang mite a tha uh dimkik ding a, muvanlai bangin kha tawh leengto-in, amaute tai napi-un tawllo ding uh a, amaute lam pai napi-un gimlo ding uhhi. 
			</verse>
			<verse book="23" chapter="54" verse="4">Lau kei in, maizumna na thuak kei ding hi. Cihna ding theiloin om kei in; maizumin nang hong kikoihlo ding hi. Banghang hiam cihleh na khangno lai-in na zulhtatna leh na meigon'na hangin hong kikonate na phawkkha nawn kei ding hi.
			</verse>
			<verse book="23" chapter="62" verse="5">Banghang hiam cihleh tangval in nungak khat a ten'pih mah bangin nang hong lampa in nang hong ten'pih ding a, zipipa mothaknu tungah a lungdam mah bangin nang tungah na Pasian lungdam ding hi.
			</verse>
			<verse book="24" chapter="2" verse="2">"Pai in la, Jerusalem khuamite' zak dingin va taangko in. { Topa } in kong cihin-ah: Na khangno lai-a nong kipiakna, na mothak lai-a nong itna, a kikho nailo gamlakah kei' nung nong zuih lai hun ka phawk hi.
			</verse>
			<verse book="24" chapter="11" verse="22">Vanglian { Topa } in, "En un, amaute gim ka pia ding hi. A tangvalte uh namsau-in si ding uh a, a tapate leh a tanute uh kialin a puksi ding uhhi.
			</verse>
			<verse book="25" chapter="3" verse="27">Na khangno lai-in thuakzawh hat ding kisin leteh hoihpen hi.
			</verse>
			<verse book="26" chapter="4" verse="14">Ahi zongin kei zong ka dawngkik a, "Topa { Pasian } aw, cikmahin kei ka kininsak ngei kei hi. Ka neu tunga kipan tudongin ama thu-in a sitawm ganhing sa ahi a, gamsate' nekbang ahi zongin ka ne ngei kei hi. A nin-in a kiseh an khat peuhpeuh ka ne ngei nai kei hi," ka ci hi.
			</verse>
			<verse book="26" chapter="16" verse="22">Hih bangin numei paktat nuntakna tawh a mindaihuai-in na om laitakin na neulai thu, guaktangin na omlai, sisan naisan lakah na kitomtom lai thu na phawkkha kei hi.
			</verse>
			<verse book="26" chapter="16" verse="60">Ahi zongin na neu lai-a nang tawh i thuciamna lenkipin, a kimang tawntung ding thuciamna nang tawh ka bawl ding hi.
			</verse>
			<verse book="27" chapter="1" verse="8">Daniel in kumpi innsunga an leh leenggahzu tawh a pumpi a thanghuaisak lohna dingin a lungsim a khensat hi. Amah in innsungmang lianpen Ashpenaz kiangah tua bang an a kipiaklohna dingin a ngen zaw hi.
			</verse>
			<verse book="27" chapter="1" verse="17-21">Pasian in tua khangno lite laitheih siamna leh pilna thukte a pia hi. Daniel pen mangmuhna leh mangkhiat siamna a pia hi. 18 Kumpipa' sehsa kum thum a cin' khit ciangin Ashpenaz in khangnote khempeuh kumpipa kiangah a paipih hi. 19 Kumpipa in amaute khempeuh hopih a, Daniel, Hananiah, Mishael, leh Azariah-te adangteng khempeuh sangin a hoihzawk tuanlam uh a mu hi. Tua ahih ciangin kumpi inn-a vaihawm ulian pawl a suak uhhi. 20 Kumpipa in bangbang thuhaksa nono a dot hangin, hih mi lite pen ama gamsung khempeuha mitphial siamte leh aisan theite khempeuh sangin a zah sawmin a siamzawklam uh a mu hi. 21 Sairas, Babylon kumpi a suah hun dong, kumpi inn-ah Daniel omto paisuak hi
			</verse>
			<verse book="27" chapter="6" verse="7">Ngattakin zuih ding thukham khat kumpipa in na bawl ding, gamsung nasem ko vaihawmpite, gam ukpite, gam ukpi huhte, leh kumpipa' thudot mite khempeuh ka thukim uhhi. Tuzawh ni sawmthum sungin nang kumpipa kiang longal, pasian kiang ahi a, midang khat peuhpeuh kiangah ahi zongin thungen om theilo ding hi, ci-in na kham ding hi. Hih na thupiakna a manglo peuhmah humpinelkai kikhumna sungah kikhia ding hi.
			</verse>
			<verse book="27" chapter="6" verse="11">Tua ciangin amah a encik mite in Daniel in Pasian kiangah thu a nget a mu uhhi.
			</verse>
			<verse book="30" chapter="8" verse="11-13">"Keimah in leitungah kialpi kong tun'sak hun hong tung ding hi. Tua kialpi pen an leh tui duhna kialpi hilo ding a, { Topa' } thu zaknop mahmahna kialpi hi ding hi. Topa { Pasian } ahi keimah in hih thu kong gen khin hi. 12 Mihingte, leilu pan leitaw dong, { Topa' } thu kanin vak kawikawi ding uh a, ahi zongin mu zolo ding uhhi. 13 Tua ni ciangin nungakte leh tangvalte dangtakin puk ding uhhi.
			</verse>
			<verse book="39" chapter="2" verse="14-15">Banghangin hong sanglo hiam, na ci uhhi. Na khangnolai uha na ten'pih na zite uh tungah na cihtaklohna uh amah in hong thei a, na zite uh tungah na cihtak tawntungna ding uh Pasian tungah thu ciamin, na zite uh zong na lawmnu mah uhhinapi-in amaute tawh na thuciamna uh na pelhna hang uh a hihi. 15 Pasian in na zite uh tawh pumkhat, lungsim khat ahi dingin hong bawl hilo ahi hiam? Hih bangin a hong bawlna pen bang a deihna ahi hiam? Pasian' mi taktak ahi ding tate i neih theihna ding a hihi. Tua ahih manin na khangno lai-un na ten'pih na zi uh tawh na thuciamna uh na palsatkhak lohna dingun kidawm un. 
			</verse>
			<verse book="42" chapter="2" verse="52">Zeisu a pumpi leh a pilna khang a, ama gamtatna in Pasian leh mite a lungkimsak semsem hi.
			</verse>
			<verse book="44" chapter="2" verse="17">‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh leh na tapate un keima thu taangko ding uhhi; na tangvalte un maang mu ding uh a, na puteekte un mang man ding uhhi.
			</verse>
			<verse book="44" chapter="21" verse="8-9">A zingciangin ding leuleu-in Sisaria khua ka tung uh a, Pasian thu a hilh Philip' inn-ah tungin tua lai-ah ka taam uhhi. Tuapa pen Jerusalem khua-a a kiteel mi sagihte sungah a kihel a hihi. 9 Amah in Pasian thu a hilh tanu-ngak li nei hi.
			</verse>
			<verse book="45" chapter="8" verse="13">Na pumpi uh deihna zui-in na gamtat uh leh na si ding uh a, ahi zongin Khasiangtho huhna tawh na mawh gamtatnate uh na sihsak uh leh na nungta ding uhhi.
			</verse>
			<verse book="46" chapter="10" verse="13">Na tuah uh ze-etnate khempeuh pen mite' tuah ngeingeite mah a hihi. Pasian in citakin a thuciamna lenkip ahih manin note' thuak zawhloh ding ze-etna hong tuaksaklo ding hi. Ze-etna na tuah hun uh ciangin zong na thuakzawhna ding uh thahatna hong guan'ding ahih manin na suahtak zawhna ding uh lampi hong hon'sak ding hi.
			</verse>
			<verse book="46" chapter="13" verse="11">Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi.
			</verse>
			<verse book="49" chapter="4" verse="14">Tuahun ciangin thu upna lamah naupang ihi nawn kei ding a, mite khemin a khialsak theite' mutna hangin i suk hoi i to hoi nawn kei ding a,
			</verse>
			<verse book="49" chapter="6" verse="1-4">Tate aw, na nu na pate uh thu na man'ding uh Christian ngeina hi a, ahi ding mah a hihi. 2 Thupiakna a lian khat in, "Na nu leh na pa zahtak in," cihna hi a, khapna thu tawh kizom pahin, "Zahtak lecin nang-a' dingin thu hong hoihin, leitungah na khan' a sau ding hi," na ci pah hi. 
			</verse>
			<verse book="51" chapter="3" verse="20">Tate aw, na nu na pate uh thu man' tawntung ding pen na Christian nasep uh a hihi. Tua bang thuman'na in Pasian lungdamsak hi.
			</verse>
			<verse book="54" chapter="4" verse="12">Khangno lai na hihna thu hangin mite' simmawh dingin na om kei in la, kampauna, gamtatna, itna, upna leh siangthona-ah thu um mite' etteh dingin na om in. 
			</verse>
			<verse book="54" chapter="5" verse="1">Nang sangin a uzaw mite taiibawl kei in la, na pa bangin ngaihsunin hanthawn in. Nang sangin a nauzawte na nau bangin bawl in.
			</verse>
			<verse book="54" chapter="5" verse="4">Meigong numei khatpeuh in tate ahi a, tute ahi zongin a neih leh innkuan sungah biakna tawh kisai-in tavuan a neihna uhhilh in la, a nu a pa, a pu a pite a huhna dingun gen in. Hih bang gamtatna pen Pasian' muhna-ah a hoih thu a hihi.
			</verse>
			<verse book="55" chapter="1" verse="5">Na pi Lois leh na nu Eunis in a neih upna bangte pawl mah, lungsim takpi tawh na upna thu ka phawk a, tu-in zong nang sungah tua bang upna om hi, ci-in ka ngaihsun hi.
			</verse>
			<verse book="55" chapter="2" verse="22">Tua ahih manin khangno lunggulhna hoihlote pelh in la, lungsim takpi tawh Topa tungah huhna a ngen mite tawh thuman thutak, upna, itna, kilemna na neihtheihna dingun hanciam khawm un.  
			</verse>
			<verse book="56" chapter="2" verse="6">Tua mah bangin khangnote zong amau pumpi a ki-ukzawhna dingun na hanthawn pha in.
			</verse>
			<verse book="60" chapter="5" verse="5">Tua mah bangin no khangnozaw deuhte in zong a khanghamte' thu na mang un. Laisiangtho in, "Pasian in a kiphasak mite nial a, a kiniamkhiat mite a hehpih hi," a cih mah bangin na vekpi-un kiniamkhiatna puan bangin silhin, khatlekhat na na kisepsak un. 
			</verse>
			<verse book="62" chapter="2" verse="14">Pate aw, note tungah lai ka hong gelhna pen a kipat cila kipanin a na ompa na theihna hang uh a hihi. Tangvalte aw, note tungah lai ka hong gelhna pen note na lungsim uh thahatin, Pasian' thu zui-in, Dawimangpa zokhin na hihna hang uh a hihi. 

			</verse>
		</category>
		<category id="40">
			<verse book="9" chapter="16" verse="14">Tu-in Saul' tung panin { Topa' } kha paikhia a, { Topa } in kha gilo sawlin tua kha gilo in amah gimsak hi.
			</verse>
			<verse book="23" chapter="8" verse="19-20">Amaute in note kiangah, "Phun suausuau-in a pau mualmual vankah theite leh aisan theite kiangah thu dong un. Mite in amau' pasian-te thu dongin, mihingte' thu pen misite dot ding mah hilo ahi hiam?" hong ci ding uhhi. 20 Tua ciangin note in, "{ Topa } in note hong hilh thute ngai un. Aisante' thu ngai kei un. Amaute' hong gen thute a kiman'na omlo hi," ci-in dawng un.
			</verse>
			<verse book="40" chapter="8" verse="28-32">Tuili galkhat, Gadara gam a tun' ciangin han panin dawivei mi nih hong paikhia-in Zeisu a na dawn uhhi. Tua mi nihte kihtakhuai mahmah ahih manin amaute omna lam tawnin kuamah pai ngamlo uhhi. 29 Amaute nakpi takin hong kiko uh a, "Pasian' Tapa aw, kote bang hong nuammawh na hi hiam? A hun tung nailopi-in kote gim a pia dingin hong pai na hi hiam?" a ci uhhi. 30 Tua laitakin tua san panin a gamlalo mun khatah vok honpi gamta-in a om hi. 31 Tua ciangin dawite in Zeisu kiangah, "Kote hong hawlkhia ding na hih leh hua vokte sungah hong lutsak in," ci-in a thum uh ciangin 32 Zeisu in, "Pai un," ci ahih manin amaute zong paikhia-in vokte sungah a lut uhhi. Tua vok honte, keen luvum panin tuaksuk gawpin tuili sung tu uh ahih manin a vekpi-in tuikia-in a si khin hi.  
			</verse>
			<verse book="40" chapter="10" verse="1">Zeisu in a nungzui sawmlenihte sam a, dawite a hawlkhiat theihna ding uh leh natna nam khempeuh a damsak theihna dingun amaute tungah vangliatna a pia hi.
			</verse>
			<verse book="40" chapter="12" verse="22">Tua ciangin mi pawlkhat in Zeisu kiangah mittawt leh pau theihloh a thuah dawivei mi khat hong paipih uhhi. Zeisu in amah damsak ahih manin amah hong pauthei-in khua zong hong muthei hi.
			</verse>
			<verse book="40" chapter="12" verse="43-45">"Mi khatpeuh sung panin dawi a kihawlkhiat khit ciangin a ten'na ding mun keuna zongin a vak kawikawi hi. Ahi zongin a ten'na ding mun a muh zawhloh ciangin, 44 ‘Ka paikhiatnasa inn mahah ciahkik ning,’ ci hi. A hong paikik ciangin tua inn na awnglai a, kipuah siangin hoihtakin a om a mu hi. 45 Tua ciangin va paikik a, amah sangin a siahuaizaw dawi sagih hong tun'pihin tua mipa sungah a teng uhhi. Tua ahih manin tua mipa pianzia pen a masa huna sangin a siazaw hi. Tua ahih ciangin tuhuna migilote zong hih mipa' pianzia mah tawh kibang ding uhhi," a ci hi.
			</verse>
			<verse book="41" chapter="1" verse="23-24">Tua laitakin kikhopna inn sungah dawivei mi khat hong lut a, 24 "Nazareth khuami Zeisu aw, kote tawh nang bang kisai ihi hiam? Kote a susia dingin hih lai-ah hong om na hi hiam? Pasian' mi siangtho na hihlam kong thei hi," ci-in a kiko hi.
			</verse>
			<verse book="41" chapter="3" verse="11">Tua laitakin mite' sunga lut dawite in Zeisu a muh uh ciangin a mai-ah pukin kiko uh a, "Nang pen Pasian' Tapa na hi hi," a ci uhhi.
			</verse>
			<verse book="41" chapter="5" verse="2-7">Gunkuang tung panin Zeisu a kumsuk khit phetin, han lak panin a hong pai mi khat in na dawntuah hi. 3 Hih mipa dawivei hi a, han lakah a teng hi. Kuamah in hih mipa, sikkhau tawh henzo nawnlo uhhi. 4 Tamveipi tak, a khut leh a khe, sikkhau tawh kihen khin ngei a, ahi zongin a kihen simin a sikkhaute botsatin, a khe-a kibulh kolte a sukham gawp hi. Amah hatlua ahih manin kuamah in hih zolo hi. 5 Sun leh zanin han lak leh mualtung tengah vak kawikawi a, awng gawpin, suang hiamte tawh amah a kikuiliam hi. 6 Hih mipa in Zeisu a gal muh ciangin hong delhin ama mai-ah khukdin' a, 7 nakpi takin kiko-in, "A Lianpen Pasian' Tapa Zeisu aw, kei bang hong nuammawh na hi hiam? Kei, gim hong pia kei in, ci-in Pasian' min tawh kong thum hi," a ci hi. 
			</verse>
			<verse book="41" chapter="9" verse="19-21">Zeisu in amaute kiangah, "Upna neilo mite aw, note bang tanvei hong ompih ding a, bang tanvei hong kikholhpih ding ka hi hiam? A naupang hong paipih un," a ci hi. 20 Amaute in zong Zeisu kiangah a naupang hong paipih uhhi. Dawi in Zeisu a muh phetin naupang kongkawsak ahih manin leilakah pukin kikhuk a, a cilphuan a bua hi. 21 Zeisu in, "A natzawh bang tanvei sawtta ahi hiam?" ci-in a pa kiangah a dong hi. "A neutunga kipan a hihi.
			</verse>
			<verse book="41" chapter="9" verse="26">A dawi nakpi takin kiko-in naupang a kongkawtsak khit ciangin a taikhia hi. Naupang pen misi tawh kibangin omcip ahih manin mi khempeuh in, "Si ta hi," a ci uhhi.
			</verse>
			<verse book="42" chapter="4" verse="33-35">Kikhopna innsungah dawivei mi khat om a, nakpi takin kiko-in, 34 "Nazareth khuami Zeisu aw, kote tawh bang kisai ihi hiam? Kote a susia dingin hong pai na hi hiam? Pasian' mi siangtho na hih lamtak ka hong thei uhhi," a ci hi. 35 Zeisu in tua dawi taii a, "Pau kei in la, ama sung panin paikhia in," ci-in thu a pia hi. Dawi in a mipa mihon lakah a puksak khit ciangin ama sung panin paikhia a, ahi zongin liamsaklo hi.  
			</verse>
			<verse book="42" chapter="8" verse="1-3">Tuazawh tawlkhat khit ciangin khuapite leh khuaneute-ah a ban banin Zeisu pai a, Pasian' Ukna hangin Lungdamna Thu hilhin a vak kawikawi hi. Tua a vak kawikawina-ah nungzui sawmlenihte, 2 leh a sungpan dawi a hawlkhiatsakte leh natna tuamtuam pan a damsak numei pawlkhat in zong a zui uh hi. Tua numeite: A sung panin dawi sagih a kihawlkhiatna Mary (Magdala khuami Mary a kicinu), 3 Herod' khutnuai-a ulian Khuza' zi Joanna, Susanna, leh numei dang tampite hi uh a, amau' neihsa tawh Zeisu leh a nungzuite a huh uh hi. 
			</verse>
			<verse book="42" chapter="8" verse="12">Lamdungah khaici a tukna munte pen Pasian' thu a zate a cihnopna a hihi. Tuate in Pasian' thu a zak hangun a thu umloin, hotkhiatna a ngahlohna dingun Dawimangpa hong pai-in a lakkhiatsak hi.
			</verse>
			<verse book="42" chapter="8" verse="30">Zeisu in ama kiangah, "Na min bang ahi hiam?" ci-in a dot ciangin, ama sungah dawi tampi lut ahih manin, "A Honpi," ci-in a dawng hi.
			</verse>
			<verse book="42" chapter="10" verse="20">Ahi zongin dawite in na thu uh hong man'na hangin lungdam kei unla, vantungah na min uh a kigelh manin lungdamzaw un," a ci hi.
			</verse>
			<verse book="42" chapter="11" verse="26">Tua ciangin amah paikhia kikin, amah sangin a siazaw dawi sagih hong paipih a, a sungah lutin a teng uhhi. Tua mipa' pianzia pen a masa sangin hong siazaw hi," a ci hi.
			</verse>
			<verse book="43" chapter="13" verse="2">Zeisu leh a nungzuite nitak an ne-in a tukhawm uhhi. Tua hun laitakin dawimangpa in Simon Iskariot' tapa Judas' lungsim sungah Zeisu lehhekna ding ngaihsutna koih khinzo hi.
			</verse>
			<verse book="44" chapter="13" verse="10">"Dawimangpa tawh a kibang mipa aw, thuhoih khempeuh nialin, gitlohna ngian tuamtuam na nei a, Topa' thuman pen zuau suahsak ding na hanciam tawntung hi.
			</verse>
			<verse book="44" chapter="16" verse="16-18">Nikhat, thungetna mun a zuan dingin ka pai laitakun mailam thu a genthei dawivei nasem numei khat in kote hong dawntuah hi. Tua numei in mailam thu a genna tawh a tote-a' dingin sum tampi a ngahsak hi. 17 Tua numei in Paul leh kote hong zui-in, "Hih mite, A Lianpen Pasian' nasemte ahi uhhi. Note a hong kihotkhiat theihna ding thu a hong gen uh ahi hi," ci-in a kiko hi.18 Tua bangin ni tampi sung awng ngitnget ahih manin a sawtna ciangin Paul in nawngkaisa ahih manin kihei-in a dawi kiangah, "Hih numei sung panin na paikhiatna dingin Zeisu Christ min tawh thu kong pia hi," a cihkhit phetin, tua numei sung panin dawi a paikhia pah hi.
			</verse>
			<verse book="44" chapter="19" verse="11-13">Pasian in Paul' tung tawnin na lamdang lianpipi a bawl hi. 12 Ama zat mainul ahi a, a puante ahi zongin cinate kiangah a kipaipih ciangin a natnate uh damin, a sunga om dawite zong a taikhia uhhi. 13 Dawi hawlkhia-in a vak kawikawi Jew mi aitawi pawlkhat in zong Topa Zeisu' min zangin dawi hawlkhiat ding a sawm uhhi. Amaute in dawite kiangah, "Paul in a gengen Zeisu' min tawh thu kong pia uhhi," a ci uhhi.
			</verse>
			<verse book="44" chapter="19" verse="16">dawilutna mipa in amaute buan gawpin zogawp ahih manin, a liam a bai, puan keksa-in tua mipa' inn panin a taikhia uhhi.
			</verse>
			<verse book="47" chapter="4" verse="4">Tua bang mite pen hih leitung pasian gilote in a lungsim mit uh tawsak ahih manin umlo uh a, Pasian tawh a kibang teekteek Christ minthan'na hangin amaute tungah a hong taang lungdamna thu khuavak mu theilo uhhi.
			</verse>
			<verse book="47" chapter="7" verse="1">Tua ahih manin ka hong it lawmte aw, pumpi leh lungsim a ninsak theite khempeuh panin kisian'suahin, Pasian zahtakna tawh nungta-in siangtho sinsenin om ni.
			</verse>
			<verse book="47" chapter="11" verse="3">Ahi zongin gulpi in ama zuau ngian tawh Eve a khemzawh bangin na lungsim uh kihei-in Christ tungah na kipiaknate uh na nusiatkhak ding uh ka lunghimawh hi.
			</verse>
			<verse book="66" chapter="12" verse="3-4">Tua ciangin lim lamdang adang khat mah vanah hong kilang leuleu hi. Gulpi san a lian mahmah khat om a, lutang sagih leh ki sawm nei a, a lutang sagihte-ah lukhu mah nei ciat hi. 4 A mei tawh vanah a om aksi sehsawmsuah sehkhat vatkhia-in leilak a den'na hi. A nau a suah phetin a ne pah dingin nausuak dingin a kithawi tua numei' mai-ah a ding hi.
			</verse>
			<verse book="66" chapter="13" verse="13-14">Tua ganhing nihna in na lamdang lianpipi bawl a, mi khempeuhte' muhin van panin leitungah meikuang nangawn a kiasak thei hi. 14 Ganhing masa omna-ah na lamdang bawltheihna ding thu ngah ahih manin a na lamdang bawlna tawh leitungah a om mi khempeuh khem a, namsau tawh a si ding zahin a kisat liamsa hinapi a nungta lai ganhing pahtawina ding milim khat a bawlna dingun a gen hi.
			</verse>
			<verse book="66" chapter="16" verse="13-14">Tua ciangin gulpi kamsung, ganhing kamsung, leh a manlo kamsangpa' kamsung panin uiphuk tawh a kibang kha gilo thum a hong pusuak ka mu hi. 14 Tuate pen dawite' kha hi a, na lamdang a bawl uhhi. A Vanglian Pasian' Ni hong tun' ciangin gal a do dingin leitung gam khempeuhah a om kumpite a kaikhawm dingin a kuankhia uhhi.

			</verse>
		</category>
		<category id="41">
			<verse book="1" chapter="1" verse="2">Leitung in limlemeel neiloin a awngthawlpi a hihi. Tuipi tung tengah khua mial bikbek a, tua tui tungah Pasian' Kha in na a sem hi.
			</verse>
			<verse book="1" chapter="6" verse="3">Tua ciangin { Topa } in, "Mihingte sungah ka Kha om paisuak nawnlo ding hi. Banghang hiam cihleh mihingte a mawh hi khinta a, kum za leh kum sawmnih sung kisikna ding hun kipia lai bek ding hi," a ci hi.
			</verse>
			<verse book="4" chapter="11" verse="26">Giahphualah mi nih om uh a, khat Eldad kici-in, a khat Medad kici a, amaute' sungah tua kha a lut hi. Amaute pen a kiciamtehte lakah a kihelte hi uh a, ahih hangin Puanbukah pailoin, giahphualah kamsangte bangin thu genin a kiko uhhi.
			</verse>
			<verse book="7" chapter="3" verse="10">{ Topa' } Kha ama tungah tung a, amah, Israel mite' thukhen a suak hi. Galsim dingin kuankhia a, { Topa } in ama khutsungah Mesopotamia kumpipa Kushanrishathaim a pia hi. 
			</verse>
			<verse book="18" chapter="26" verse="13">A hu a san' ciangin vantung teng siang pah a, ama khut in a taikhia gulpi thatlum hi.
			</verse>
			<verse book="18" chapter="33" verse="4">Banghang hiam cihleh Pasian' kha in kei hong sawl a, Vanglianpa in kei tungah nuntakna hu hong pia hi.
			</verse>
			<verse book="19" chapter="51" verse="11">Nangma omna panin kei hong paiikhia kei in la, keima kiang panin na Khasiangtho lakhia kei in.
			</verse>
			<verse book="19" chapter="104" verse="30">Na hu na san'khiat ciangin amaute a kipiangsak hi a, nangmah in leitung na bawlthak hi.
			</verse>
			<verse book="23" chapter="11" verse="2">{ Topa}' kha in ama tungah ama mite a ukna ding pilna, thutheihna, leh siamna pia ding hi. Amah in { Topa}' deihna thei-in { Topa } zahtak ding hi.
			</verse>
			<verse book="23" chapter="30" verse="21">Taklamah na kihei ciang uh ahi a, veilamah na kihei ciang uh ahi zongin, "Hih pen lampi hi, hih tawn un," cihna aw, na nunglam panun na bil un a za ding hi.
			</verse>
			<verse book="23" chapter="59" verse="19">Tua ahih ciangin nisuahna leh nitumna kikalah a om mi khempeuh in amah zahtakin, a vangliatna kihta ding uhhi. Banghang hiam cihleh huihpi nung bang, tuipi khang bangin amah hong pai ding hi.
			</verse>
			<verse book="23" chapter="63" verse="10">Ahih hangin amaute in lehdo uh a, ama Khasiangtho a dahsak uhhi. Tua ahih ciangin amah pen amaute' gal suak a, amahmah in amaute a do hi.
			</verse>
			<verse book="26" chapter="36" verse="26-27">Note sungah lungtang thak leh lungsim thak kong guan' ding a, na suang lungtang uh hong lakkhiatsakin mihing lungtang kong guan' ding hi.           27 Note sungah keima kha kong guang ding a, note tungah kong piak ka thukhamte leh ka thupiakte limtakin kong zuisak ding hi.
			</verse>
			<verse book="33" chapter="3" verse="8-9">Ahi zongin kei ahih leh, Israel mite tungah a mawhna uh a genkhia dingin { Topa' } kha leh a vang tawh ka kidim a, thutang gen ngamna ding lungsim ka nei hi. 9 Ngai un! Israel a uk makaite aw. Note in thutang deihloin, thuman kimlai a khialin na hei uhhi. 
			</verse>
			<verse book="38" chapter="4" verse="6">Tua ciangin vantung mi in kei kiangah, "{ Topa } in Zerubbabel tungah hih bangin thu gen hi: Galkap tam neihna hang hilo, nangma vangliatna hang zong hilo, keima tung panin na ngah vangliatna bek tawh na ma na tun'zo ding hi.
			</verse>
			<verse book="40" chapter="3" verse="11">Na kisikkik khitna uh a kilatna dingin tui sungah note ka hong phum a, ahi zongin kei nungah a hong paipa in Khasiangtho leh mei sungah note hong phum ding hi. Tua a hong pai dingpa pen kei sangin nakpi takin lianzaw a, ama khedap a tawisak ding nangawnin ka kilawmzo nai kei hi.
			</verse>
			<verse book="40" chapter="10" verse="20">Thu na gen uh ciangin note' gen hiloin, na Pa uh' Khasiangtho in note tung tawnin thu a gen ding a hihi.
			</verse>
			<verse book="40" chapter="12" verse="18">"Keimah in ka teelsa ka nasempa, ka it mahmah, ka lungkimnapa en un. Keima Kha ama tungah ka pia ding a, Gentail mite tungah upna man a pulak ding hi.
			</verse>
			<verse book="40" chapter="12" verse="31-33">Tua ahih manin note kiangah kong genin-ah: Mihingte' kampau khialhna leh gamtat khialhnate kimaisak thei ding a, ahi zongin Khasiangtho langpangin a gensiate kimaisak lo ding hi. 32 Mihing Tapa langpangin a gensiate a mawhna uh kimaisak thei ding a, ahi zongin Khasiangtho langpangin a gensiate pen tuhuna kipan a tawntungin a mawhna uh kimaisaklo ding hi. 33 "Singgah limci a gahtheihna dingin a kung a cidam phot ding kisam a, a kung gina kei leh a gah limcilo hi. Tua ahih manin singkung khat a pianzia pen a gahin hong kithei hi.
			</verse>
			<verse book="41" chapter="3" verse="29">Ahi zongin Khasiangtho langpangin thu a gente in mawhna kip sukha uh ahih manin a mawhna uh kimaisak ngeilo ding hi," a ci hi.
			</verse>
			<verse book="42" chapter="1" verse="35">Vantung mi in, "Nangma tungah Khasiangtho hong tung ding a, nangma tungah Pasian' vangliatna hong om ding hi. Tua ahih manin a hong suakding a siangtho naungek pen Pasian' Tapa kici ding hi.
			</verse>
			<verse book="42" chapter="2" verse="25-29">Jerusalem khuasungah Simeon a kici mi khat na om hi. Amah a thuman, a biakna mi mahmah khat hi a, Israel mite a kihotkhiat hun ding a ngakngak mi khat a hihi. Khasiangtho in a ompih mi khat hi a, 26 Topa' hong ciamsa Christ a muh matengin a sihlohna ding thu zong ama tungah Khasiangtho in na genkhin hi. 27 Khasiangtho' makaihna tawh biakinn sungah Simeon a pai hi. A nu leh a pate in thukham sunga om ngeina bangin Topa tungah naungek a ap dingin biakinn-ah a hong paipih uh ciangin, 28 Simeon in naungek la-in a ang-ah tawi-in Pasian' tungah lungdamna ko a, 29 "Topa aw, na thuciamna tu-in nong tungsak a, na nasempa keima lungsim nong nuamsak hi.  
			</verse>
			<verse book="42" chapter="4" verse="1">Khasiangtho tawh a kidimin Jordan gun panin Zeisu hong ciahkik a, Khasiangtho in gamlakah paipihin,
			</verse>
			<verse book="42" chapter="4" verse="18">"Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa' kha hong om hi. Salin a kimante tungah suahtakna thu a gen ding, mittawte in khua a muhkik theihna ding, a kinengniamte a suaktasak ding leh
			</verse>
			<verse book="42" chapter="11" verse="13">Note mihoihlo hinapi-in na tate uh tungah a hoih piakding theithei na hih uh leh, vantunga om na Pa un a ngente tungah Khasiangtho piazaw kan ding hilo ahi hiam?" a ci hi. 
			</verse>
			<verse book="42" chapter="24" verse="47-49">Jerusalem khua-a kipan minam khempeuh tungah a mawhna uh kisikin a kimaisakna ding thu, ama min tawh kihilh ding hi, ci-in kigelh hi. 48 Note pen hih thu khempeuh a thei teci na hi uhhi. 49 Ka Pa' hong ciamsa thu, note tungah ka hong pia ding hi. Ahi zongin vantung panin tua vangliatna na ngah mateng uhhih Jerusalem khuapi-ah na ngak un," a ci hi.
			</verse>
			<verse book="43" chapter="3" verse="5-8">Zeisu in, "A mantakin kong genin-ah, mi khatpeuh tui leh Khasiangtho tawh a suahkik kei leh Pasian' Ukna sungah lut theilo ding hi. 6 Mihing sung panin a suakte mihing mah hi bek a, Kha tawh a suakte pen kha mi a hihi. 7 Tua ahih manin, ‘Na suahkik ding ahi hi,’ ka hong cihna hangin lamdangsa kei in. 8 Huih zong a utna peuhpeuhah nung a, a huging na zaktheih hangin koi lam panin hong nung a, koi lamah nung ahi hiam, cih na mu thei kei hi. Kha tawh a suak mite zong tua mah bang ahi hi," ci-in a dawng hi.
			</verse>
			<verse book="43" chapter="4" verse="23-24">Ahi zongin Pasian a bia taktakte in Pasian' Kha' lamlahna leh thuman tak tawh a biak hun hong tung ding a, tu-in zong a hong tung khinta a hihi. Pa Pasian in tu-a bangin amah i biak ding a hong deih a hihi. 24 Pasian pen Kha ahi hi; amah a biate in tua Kha' lamlahna leh thuman taktak tawh a bia ding uhhi," a ci hi.
			</verse>
			<verse book="43" chapter="7" verse="38-39">Laisiangtho sungah, ‘Kei hong um mite sung panin nuntakna tui luangkhia ding hi,’ a cih mah bangin kei hong um mite ka kiangah hong pai-in hong dawn ta un," a ci hi. 39 Zeisu in hih bang a gen ciangin amah a umte in a ngahding Khasiangtho thu a genna hi a, tua hun laitakin Pasian' pianzia nei-in sihna panin Zeisu kithosak kik nailo ahih manin Khasiangtho kipiakhia nailo hi.
			</verse>
			<verse book="43" chapter="14" verse="15-17">Tua ciangin Zeisu in, "Kei na hong it uh leh ka thupiakte zong na zui ding uhhi. 16 Keimah in Pa kiangah ka ngen ding a, note tawh a omkhawm tawntung dingin Thuman a hong lak Khasiangtho, note hong Huhpa ding a hong pia ding hi. 17 Leitung mite in tua Khasiangtho mu theilo, thei theilo uh ahih manin sang theilo ding uhhi. Ahi zongin note sungah tua Khasiangtho hong omding ahih manin note in na thei ding uhhi.
			</verse>
			<verse book="43" chapter="14" verse="26">Ahi zongin Pa in keima tangin a hong sawl ding Huhpa Khasiangtho a hong tun' ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.
			</verse>
			<verse book="43" chapter="15" verse="26">"Ahi zongin Thuman a hong lak ding Huhpa ahi Khasiangtho ka Pa kiang panin ka hong sawl ding hi. Amah hong tun' ciangin keima thu hong gen ding hi.
			</verse>
			<verse book="43" chapter="16" verse="7-8">A taktakin ci lehang, kei paikhia kei leng note hong Huh dingpa hong pailo ding a, kei paikhia leng note hong Huh dingpa hong sawl ding ka hih manin kei va paikhia leng note-a' dingin hoihzaw tham hi. 8 Amah hong tun' ciangin leitung mite tungah mawhna thu, thuman thu leh thukhenna thu laktel ding hi.
			</verse>
			<verse book="43" chapter="16" verse="12-15">"Ka hong gen ding tampi tak omlai hi; ahi zongin hong gen lai leng note-a' dingin tamlua ding hi. 13 Tua ahih manin thuman hong lak ding Khasiangtho hong tun' ciangin thu khempeuh a manin hong hilh ding hi. Ama ngaihsuttawm thu hong gen ding hilo a, ama tungah a kigen thute leh a hong tungding thute a hong gen ding a hihi. 14 Amah in keima gen ding thute note tungah hong gen ding ahih manin Pasian' pianzia ka neihna hong kilangsak ding hi. 15 Ka Pa' neihsa khempeuh keima-a' suakkhin ahih manin keima gen ding thute leh a gen dingin ka sawlteng Khasiangtho in note kiangah hong gen ding hi," a ci hi.
			</verse>
			<verse book="43" chapter="20" verse="21-23">Tua ciangin Zeisu in amaute kiangah, "Note in nopna ngah ta un. Pa in kei a hong sawl bangin note zong ka hong sawl hi," ci-in a vaikhak leuleu hi. 22 Tua khit ciangin amaute lamah a hu sang a, "Khasiangtho na sang un. 23 Mite' mawhna na maisak uh leh amaute' mawhna a mai hi ding a, na maisak kei uh leh amaute' mawhna a mailo hi ding hi," a ci hi.
			</verse>
			<verse book="44" chapter="1" verse="5">Johan in tui sungah mite phum a, ahi zongin a sawtloin Pasian in Khasiangtho tawh note hong kidimsak ding hi," ci-in thu a pia hi.
			</verse>
			<verse book="44" chapter="1" verse="8">Ahi zongin note tungah Khasiangtho hong tun' ciangin vangliatna tawh na kidim ding uh a, Jerusalem khuasung, Judea gamsung, Samaria gamsung, leh leimong dongin note in keima thu na gen ding uhhi," ci-in a dawng hi. 
			</verse>
			<verse book="44" chapter="2" verse="1-4">Pentecost ni hong tun' ciangin Zeisu a um mi khempeuh mun khatah kikhawm uhhi. 2 Tua laitakin huihpi nung bangin huging khat hong tungvat a, amaute' kikhopna innsung khempeuh hong dim hi. 3 Tua ciangin leii tawh a kibang meikuang bang pian amaute lakah hong kithehthang a, tuate in mi khempeuh sukha kim hi. 4 Amaute khempeuh Khasiangtho tawh kidim uh a, tua Kha in minam dangte' pau tawh amaute a pau theisak hi. 
			</verse>
			<verse book="44" chapter="2" verse="17-18">‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh leh na tapate un keima thu taangko ding uhhi; na tangvalte un maang mu ding uh a, na puteekte un mang man ding uhhi. 18 Tua ni ciangin ka nasem numeite leh ka nasem pasalte' tung nangawnah ka Kha ka sung ding a, amaute in keima thu gen ding uhhi. 
			</verse>
			<verse book="44" chapter="2" verse="33">Amah in Pasian' taklamah omna dongin liatna ngah a, ama tungah Pasian in a ciamsa Khasiangtho zong a ngahkhin hi. Tu laitaka na muh na zak uh nate pen kote tungah a hong piak tua Khasiangtho a hihi. 
			</verse>
			<verse book="44" chapter="2" verse="37-38">Amaute in hih thu a zak uh ciangin a lungsim uh nakpi takin sukha a, Peter leh sawltak dangte kiangah, "Sanggamte aw, bangci gamtat ding ka hi uhhiam?" ci-in a dong uhhi. 38 Tua ciangin Peter in amaute kiangah, "Na mawhna uh kisik unla, na mawhna uh hong kimaisak theihna dingin Zeisu Christ min tawh tui kiphum ciat un. Tua hi leh Pasian' piakkhong Khasiangtho na ngah ding uhhi.  
			</verse>
			<verse book="44" chapter="4" verse="29-31">Tua ahih ciangin Topa aw, amaute in kote hong tawn'nate thei in la, nangma nasem kote in lungsim han' mahmahna tawh nangma thu ka gentheihna dingun hong huh in. 30 Cinate damsak theihna ding vangliatna hong pia in la, a siangtho na Nasempa Zeisu' min tawh na lamdang kibawl ta hen," a ci uhhi. 31 Tua bangin thu a nget khit uh ciangin amaute' kikhopna mun hong kilinggawp hi. Amaute khempeuh Khasiangtho tawh kidim uh a, hang takin Pasian' thu gen ding a kipan uhhi. 
			</verse>
			<verse book="44" chapter="5" verse="32">Hih thute thei-in teci a pangte pen ko sawltakte bek hiloin Khasiangtho tawh zong ka hi uh a, tua Khasiangtho pen amah a um mite tungah Pasian in a khongin a piak ahi hi," ci-in a dawngkik uhhi.
			</verse>
			<verse book="44" chapter="7" verse="51">"Na lungsim uh khauh mahmah a, lawki lungsim paii-in, Pasian' thu-ah bilngong na bang uhhi. I pu i pate mah bangin Khasiangtho thu na mang nuam kei uhhi.
			</verse>
			<verse book="44" chapter="10" verse="38">Nazareth khuami Zeisu tungah Pasian in Khasiangtho leh vangliatna pia a, Pasian in a ompihna hangin tua Zeisu in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uhhi.  
			</verse>
			<verse book="44" chapter="10" verse="44-46">Tua bangin Peter in thu a hilh laitakin tua thuhilhna a ngai mite khempeuh tungah Khasiangtho hong tungsuk hi. 45 Gentail mite tungah zong Pasian in a Khasiangtho a piakkhongna thu a muh uh ciangin Joppa khua panin Peter tawh a hong paikhawm Jew mi thu umte in lamdang a sa mahmah uhhi. 46 Banghang hiam cihleh amaute in pau lamdang pau-in Pasian' liatna a phatnate uh amau bil mahmah tawh a za uhhi. Tua ciangin Peter in,
			</verse>
			<verse book="44" chapter="16" verse="6-7">Asia gamsungah thu a hilhding uh Khasiangtho in phallo ahih manin Frigia leh Galatia gamsung tengah a zin uhhi. 7 Mysia gamgi a tun' uh ciangin Bithynia gamsungah lutdingin kithawi uh a, ahi zongin tua gamah a pai ding uh Zeisu' Khasiangtho in phallo hi.
			</verse>
			<verse book="44" chapter="19" verse="1-6">Corin khua-ah Apollos a om laitakin Paul khual hong zinin Ephesa khua hong tung hi. Tua khua-ah thu um mi pawlkhat tawh kimu a, 2 "Thu na up uh ciangin Khasiangtho na ngah uhhiam?" ci-in a dot leh, "Khasiangtho a omlam nangawn ka za nai kei uhhi," ci-in a dawng uhhi. 3 Tua ciangin Paul in, "Tua ahih leh na kituiphumna dan uh bangci bang ahi hiam?" ci-in a dot ciangin, "Tuiphumpa Johan' thugen bang pawl ahi hi," ci-in a dawng uhhi. 4 Tua ciangin Paul in, "Johan' hilh tuiphumna pen mawhna a kisik mite-a' ding a hihi. Amah in Israel mite kiangah, ‘Keima nunga hong pai dingpa Zeisu um un,’ ci-in gen hi," a ci hi. 5 Amaute in hih thu a zak uh ciangin Topa Zeisu' minin tui a kiphum uhhi. 6 Paul in amaute tungah a khut a ngakkhit ciangin amaute tungah Khasiangtho hong tung hi. Amaute in pau lamdang hong paupah uh a, Pasian' thu zong a gen uhhi.
			</verse>
			<verse book="45" chapter="4" verse="16">Tua ahih manin Abraham' suanlekhakte khempeuh tungah Pasian' hehpihna piakkhong a suahtheihna dingin Thukham a zuite bek in ngah loin, Abraham' up bangin a umte in zong a ngahtheihna dingun upna bulphuhin thuciamna kipia hi. Banghang hiam cihleh Abraham pen kha thu lamah eite khempeuh' pupi a hihi.
			</verse>
			<verse book="45" chapter="5" verse="5">Pasian in eite tungah a hong piak a Khasiangtho tawh eite sungah ama itna hong guang ahih manin hih lametna in eite hong lungkiasak ngeilo hi.
			</verse>
			<verse book="45" chapter="8" verse="1-2">Ahi zongin tu-in ahih leh Christ Zeisu tawh kipawlin a nungta mite pen mawhna thukhenna tawh kipelh hi. 2 Banghang hiam cihleh Christ Zeisu tawh a hong kipawlsak Khasiangtho in mawhna leh sihna a piangsak thukham panin kei hong suaktasak khinta hi.
			</verse>
			<verse book="45" chapter="8" verse="4-6">Eite' deihna bangin nungta loin Pasian' Khasiangtho' deihna bangin a nungta eite sungah Thukham' deihna teng a kicin' theihna dingin Pasian in a Tapa a hong sawl a hihi. 5 Amau pumpi deihna bangin a nungtate, amau pumpi deihna in a lungsim uh a uk hi; Khasiangtho deihna bangin a nungtate, Khasiangtho in amau lungsim a uk hi. 6 I ngaihsutna, i pumpi deihna uksak lehang sihna tawh kizom hi; i ngaihsutna, Khasiangtho uksak lehang nuntakna leh nopsakna tawh a kizom hi. 
			</verse>
			<verse book="45" chapter="8" verse="9">Note sungah Pasian' Khasiangtho hong om nak leh nomau pumpi deihna bangin gamta loin Khasiangtho deihna bangin na gamta ding uhhi. Christ lungsim a neilote Christ tawh kipawllo hi.
			</verse>
			<verse book="45" chapter="8" verse="13-16">Na pumpi uh deihna zui-in na gamtat uh leh na si ding uh a, ahi zongin Khasiangtho huhna tawh na mawh gamtatnate uh na sihsak uh leh na nungta ding uhhi. 14 Pasian' Khasiangtho in a makaih mite, Pasian' tate ahi uhhi. 15 Note tungah Pasian in a hong piak a Khasiangtho in note na launa dingun sila-in a hong bawl hilo a, Khasiangtho in Pasian' tate a hong suaksak ahi zaw hi. Tua Khasiangtho mah in Pasian pen, "Pa aw, Pa aw," hong ci theisak hi. 16 Eite, Pasian' tate ihihna thu eima lungsim bek in a gen hiloin Pasian' Khasiangtho in zong hong genpih hi. 
			</verse>
			<verse book="45" chapter="8" verse="26-27">Tua ahih manin eite bangzahin ginalo hita lehang eite a hong huh dingin Khasiangtho a hong pai hi. Eite in a kilawm bangin thunget ding nangawn i thei kei a, ahi zongin Khasiangtho mah in tauna tawh eite-a' dingin a hong thumsak hi. 27 Khasiangtho in Pasian' deihna tawh kizui-in Pasian' mite-a' dingin hong thumsak ahih manin mihingte' lungsimtawng thu a thei Pasian in Khasiangtho' ngaihsutna a thei hi. 
			</verse>
			<verse book="45" chapter="14" verse="17">Banghang hiam cihleh Pasian' Ukna pen nek leh dawn tawh a kisai thu hilo a, Khasiangtho hangin i ngah Pasian' deih bangin gamtatna, kilemna, lungdamna, cihte hizaw hi. 
			</verse>
			<verse book="45" chapter="15" verse="13">Khasiangtho' huhna tawh note' lametna a khan' semsem theihna dingin, lametna a hong piathei Pasian in, amah na upna uh hangin lungdamna leh nopsakna tawh note hong kidimsak ta hen. 
			</verse>
			<verse book="46" chapter="2" verse="11-15">Mihing khat' ngaihsutna pen ama lungsim bek mah in a theih mah bangin Pasian' Khasiangtho bek mah in Pasian' thu a cingin a thei hi. 12 Eite' ngah lungsim pen leitung mite' lungsim hilo a, Pasian in eite tungah a hong piak na khempeuh i theihna dingin Pasian' hong piak Khasiangtho lungsim a hihi. 13 Tua ahih manin hih bangin thu ka hong gen uh ciangin zong, mihingte' hong hilh pilna kamte a zang hiloin, Khasiangtho a nei mite tungah kha tawh kisai thu ka gen uh ciangin Khasiangtho in a hong hilh kammalte zangin a gen ka hi uhhi. 14 Ahi zongin Kha Siangtho a neilo mite in Pasian' Kha Siangtho in a hong piak nate sang theilo uhhi. Kha Siangtho a nei mite bek in theithei uh ahih manin amaute in tel theilo uh a, amau-a' dingin a haihuai thu khat ahi lel hi. 15 Khasiangtho a nei mite in na khempeuh theithei uh a, ahi zongin leitung mite in bangmah theilo uh ahih manin a lungmang uhhi.
			</verse>
			<verse book="46" chapter="3" verse="16">Note pen Pasian' biakinn na hihna uh leh note sungah Pasian' Khasiangtho a teng ahih lamtak na theihsa uh a hihi. 
			</verse>
			<verse book="46" chapter="6" verse="11">Note pawlkhat, tua bangin na gamta uhhi. Ahi zongin note pen i Topa Zeisu Christ leh i Pasian' Khasiangtho hangin mawhna panin a hong kisiangsak khinsa, Pasian' tungah a kipiasa, Pasian tawh a kipawlsa mite na hi uhhi.
			</verse>
			<verse book="46" chapter="6" verse="19">Na pumpi uh, Pasian in a hong piak, note' sungah a teng Khasiangtho' biakinn ahih lamtak theilo na hi uhhiam? Note' pumpi, nomau' neihsa hilo a, Pasian-a' a hihi.
			</verse>
			<verse book="46" chapter="12" verse="1-13">Sanggamte aw, Khasiangtho' hong piak siamna a tuamtuamte tawh kisai thu na theihloh khak ding uh ka deih kei hi. 2 Lawki na hih lai-un a pau theilo milimte' thu-in na gamta uh a, na lungsim uh tua milimte in hong zo mahmah hi. 3 Tua ahih manin Khasiangtho in lam a lah mite in, "Zeisu in samsiatna ngah ta hen," a cihlohna, leh Khasiangtho in lam lak kei leh kuamah in, "Zeisu pen Topa hi," a cih theihlohna ding thu na theihding uh a hihi.4 Tu-in siamna a nam tuamtuam om a, ahi zongin a hong pia Khasiangtho a kibang a hihi. 5 Nasepna a nam tuamtuam om a, ahi zongin a na i sepsak Topa a kibang a hihi.    6 Nasepna ding siamna a nam tuamtuam om a, ahi zongin septheihna ding siamna a hong pia Pasian a kibang a hihi. 7 Mi khempeuh-a' dingin phattuamna a omtheihna dingin Khasiangtho' hong ompihna a nam tuamtuamin hong kilang hi. 8 Khasiangtho in mi khat tungah thuthuk pilna hong guan' a, tua Khasiangtho mah in adang khat tungah thugen siamna hong guan' hi. 9  Adang khat tungah upna hong guan' a, adang khat tungah cina damsak theihna hong guan' hi. 10 Adang khat tungah na lamdang bawl theihna, adang khat tungah Pasian' thu hilh ding siamna, adang khat tungah Khasiangtho piak siamna ahi leh a hilo khentheihna ding siamna, adang khat tungah pau lamdang pau theihna, adang khat tungah tua pau lamdang tuamtuam paunate a khiatna gentheihna hong pia hi. 11 Hih siamna a tuamtuamte a hong pia pen Khasiangtho a kibang khat bek mah hi a, mi a tuamtuamte tungah ama hoihsak bangin a hong piak a hihi. 12 Pumpi pen khat bek hinapi-in na a tuamtuam a nei hi. Pumpi in na a tuamtuam tampi a neih hangin pumpi khat bek mah ahih veve mah bangin Christ zong pumpi na a tuamtuam a nei pumpi khat a hihi. 13 Jew mi ihi a, Gentail mi ihi zongin, sila ihi a, sila a hilo ihi zongin, eite minam tuamtuam ihih hangin Khasiangtho khat bek mah in Zeisu' pumpi a suak dingin ama sungah hong phum a, eite khempeuh tungah a hong kipia pen tua a kibang Khasiangtho khat bek mah a hihi. 14 Ahi zongin Khasiangtho a neilo mite in Pasian' Khasiangtho in a hong piak nate sang theilo uhhi. Khasiangtho a nei mite bek in theithei uh ahih manin amaute in tel theilo uh a, amau-a' dingin a haihuai thu khat ahi lel hi. 
			</verse>
			<verse book="47" chapter="3" verse="3">Hih lai pen Christ mahmah in gelhin kote a hong puasak ahihna thu kitel mahmah hi. Laidal leh suangpek tungah laitui leh laikung tawh a kigelh hilo a, mihing lungtang tungah a nungta Pasian Khasiangtho tawh a kigelh a hihi.
			</verse>
			<verse book="47" chapter="3" verse="6">Thuciamna thak nasem thei dingin kote tungah siamna a hong pia hi. Tua hong piakna pen lai-a kigelh thukham tawh hiloin Khasiangtho tawh a hihi. Banghang hiam cihleh lai-a kigelh thukham in sihna piangsak a, ahi zongin Khasiangtho in nuntakna hong pia hi. 
			</verse>
			<verse book="47" chapter="3" verse="17-18">Hih lai munah Topa a cih pen Khasiangtho hi a, Topa' Khasiangtho a omna mun peuhpeuhah suahtakna om hi. 18 Tua ahih manin eite khempeuh i maitang hong kiliah nawnloin Topa' minthan'na vangtaang i kilangsak hi. Topa kiang panin a hong pai Khasiangtho ahi tua minthan'na vang in amah tawh a kibang dingin eite hong bawlpha a, minthan'na khat panin minthan'na sangzaw-ah hong omsak hi.
			</verse>
			<verse book="47" chapter="5" verse="5">Hih kikheelna ding a hong vaihawmsakpa pen Pasian hi a, kote a hong piakdingte khempeuh hong pia taktak ding cih a lahna-in kote tungah ama Khasiangtho a hong pia hi.
			</verse>
			<verse book="48" chapter="3" verse="1-3">Galati mihaite aw, singlamteh tungah Zeisu Christ a sihna thu teltakin na theihsa uh ahih manin kua' khemsa-in hici thei mawk na hi uhhiam? 2 Thukham na zuihna hangun Pasian' Khasiangtho ngah na hi uhhiam, ahih kei leh lungdamna thu za-in na upna hang uhhizaw ahi hiam? 3 Pasian' Khasiangtho tawh na patkhit uh ciangin nomau' thatanghat thu tawh khup a sawm ding zahin hici hai lawmlawm na hi uhhiam?
			</verse>
			<verse book="48" chapter="4" verse="6">Note pen ama tate na hihna uh a hong lahna dingin Pasian in ama Tapa' Khasiangtho, eite sungah hong tumsak a, tua Khasiangtho in Pasian pen, "Pa aw, pa aw," hong cisak hi.
			</verse>
			<verse book="48" chapter="5" verse="16-18">Note kiangah ka hong gen thu in: Khasiangtho' hong sawlna bangin gamta unla, na pumpi uh utna bangin gamta kei un. 17 Banghang hiam cihleh ei' pumpi ut bangin gamta lehang Khasiangtho' deihna tawh na kituaklo a, Khasiangtho' deihna bangin gamta lehang ei' pumpi deihna tawh na kituaklo zel ahih manin hih nihte gel a kilangpang niloh na hi a, note' ut bangin a gamta theilo na hi uhhi. 18 Khasiangtho' deihna bangin na gamtat uh leh Thukham khutnuai-ah na om nawn kei uhhi.
			</verse>
			<verse book="48" chapter="5" verse="22-26">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi. 24 Tua hi a, Zeisu Christ a zui mite in a leitung lungsim pianzia uh leh a leitung lungsim deihna khempeuh uh a phiat khitsa a hihi. 25 Khasiangtho in eite hong nungtasak khinta ahih manin ama hong sawlna bangin eite a nungta ding ihi hi. 26 Kuamah kiphasak loin, khatlekhat kiphin loin, kuamah i kihaza kei ding hi.
			</verse>
			<verse book="48" chapter="6" verse="1">Sanggamte aw, mi khatpeuh a gamta khial a om ciangin, Khasiangtho' deihna bangin a nungta note in tua a khialpa a manin a gamtatkik theihna dingin thunem zangin na huh un. Note in zong amah bangin ze-etna na tuahkhak lohna dingun na kikem un.  
			</verse>
			<verse book="49" chapter="1" verse="13-14">Note in zong hotkhiatna a hong ngahsakthei Lungdamna Thu a man za-in Christ na up uh ciangin, Pasian in a hong ciamsa bangin ama mi na hihna uh a kilatna dingin note tungah Khasiangtho hong piakna tawh a hong ciamteh hi. 14 Tua Khasiangtho pen, Pasian in piakdingin a hong ciamsa thu eite khempeuh in i ngah taktak ding a kician ahihna thu a hong lahna hi a, ama mi ahi taktak eite khempeuh pen a suakta takpi mite ihihna a kilatna ding a hihi. Tua ahih manin a kuamah peuh in Pasian phat ciat ni.
			</verse>
			<verse book="49" chapter="3" verse="16">note' lungsim a thahatna dingin Pasian in a kicing ama vangliatna sung panin a Khasiangtho tawh note hong thakhauh sakin,
			</verse>
			<verse book="49" chapter="4" verse="3-4">Khasiangtho kimakai sakin, khatlekhat kilemin pawlkhat na hihna uh na kipsak tawntung un. 4 A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Khasiangtho zong khat bek mah a neikhawm ihi hi.
			</verse>
			<verse book="49" chapter="4" verse="30">Ni khat ni ciangin Pasian in note hong tatkhiat taktakna ding thu a ciantakin hong lahna leh Pasian' neihsa na hihna uh hong ciamtehna-in Khasiangtho hong pia ahih manin, tua Pasian' Khasiangtho na dahsak kei un. 
			</verse>
			<verse book="49" chapter="5" verse="18">Zu in mi siasak thei ahih manin zu ne kei unla, Khasiangtho tawh a kidimin omzaw un. 
			</verse>
			<verse book="49" chapter="6" verse="12">Eite' do pen leitung mite hilo a, vantung huihlakah a om ukna, aana a neite, hih leitung khuamial a uk a tuamtuamte a hihi.
			</verse>
			<verse book="49" chapter="6" verse="17">Siklukhu khuk bangin hotkhiatna nei unla, Khasiangtho in a hong piak Pasian' thu pen namsau zat bangin na zang un.
			</verse>
			<verse book="52" chapter="1" verse="6">Kote leh Topa' gamtat bangin note na gamta uh a, note in gimna nakpi takin thuaklawh napi-in Khasiangtho' huhna tawh lungdam takin thu umin na om uhhi.
			</verse>
			<verse book="54" chapter="4" verse="1">Nidang ciangin a upna panun mi pawlkhat pialin, zuauthu gente leh dawi thu a kigente a zuihna ding uh Khasiangtho in teltakin a gen hi.
			</verse>
			<verse book="56" chapter="3" verse="4-6">Ahi zongin eite hong Honpa ahi Pasian' itna leh a migitna thu hong kilat ciangin, 5 amah in eite hong honkhia hi. Eite in na hoih i sepzawhna hangin hong honkhia hiloin eite tungah suahtakna leh nuntakna thak a hong pia Khasiangtho in hong sawpsiangna hangin a hong hehpihna tawh a hong honkhia a hihi. 6 Pasian in eite hong Hon Zeisu Christ hangin eite tungah a kicing takin Khasiangtho hong pia ahih manin,
			</verse>
			<verse book="58" chapter="9" verse="14">tawntung Khasiangtho hangin Pasian tungah a cingtaak biakpiakna dingin Christ in a piak ama sisan in na tam semkhia zozaw ding a, a nungta Pasian' na i septheihna dingin bangmahin a kimanglo nasepna panin ama sisan in i lungsim hong siangsak ding hi.
			</verse>
			<verse book="58" chapter="10" verse="29">Tua bang ahih leh Pasian' Tapa a simmawh, mawhna a hong maisak Pasian' thuciamna sisan a thudonlo, Pasian' hehpihna a hong puak Khasiangtho a hehsakte' thuakding bangzah takin lianzaw kan ding ahi hiam?
			</verse>
			<verse book="60" chapter="1" verse="11">Christ in gimna thuakin, tua khit ciangin minthan'na a ngahna ding thu Khasiangtho in a gen ciangin, amaute sungah a om tua Christ' Khasiangtho in kua a cihna hi a, bang hun ciang hi ding hiam, ci-in a kankan uh pen tuhun thu a gen a hihi.	 
			</verse>
			<verse book="60" chapter="2" verse="11">Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi' deihnate na kikham un.
			</verse>
			<verse book="60" chapter="4" verse="14">Christ nungzui hihna hangin mite' kosiatna na thuak uh leh note sungah a minthang Khasiangtho ahi Pasian' Khasiangtho hong om ahihna lim ahih manin a hampha mahmah na hi uhhi.
			</verse>
			<verse book="61" chapter="1" verse="21">Banghang hiam cihleh mihingte in a deih manin mailam thugenkholh theihna a kingah hilo a, Khasiangtho' sawlna tawh Pasian' kiang panin a hong pai thute a kigen ahi zaw hi.
			</verse>
			<verse book="62" chapter="2" verse="19-20">Christ' gal ahi hih mite pen ei' pawl hi ngei napi-in hong taisan uhhi. Ei' pawl taktak hi leh eite tawh omkhawm paisuak ding uh ahih manin, tu-in amaute paikhia uh ahih ciangin ei' pawl taktak ahihlohna uh hong kilang hi. 20 Ahi zongin Christ in note tungah Khasiangtho hong piakhin ahih manin note khempeuh in a man na thei uhhi.  
			</verse>
			<verse book="62" chapter="2" verse="27">Christ in note tungah ama Khasiangtho hong piakhin a, tua Khasiangtho na neih laiteng uh kuamah in note hong hilhding kisam nawnlo hi. Banghang hiam cihleh Khasiangtho in note tungah thu khempeuh hong hilh a, tua a hong hilh thute a man vive hi a, zuauthu khat zong omlo hi. Tua ahih manin Khasiangtho' hilhnate zui unla, Christ sungah kiptakin om un.   
			</verse>
			<verse book="62" chapter="4" verse="1">Ka it lawmte aw, kha ka nei a ci mi khempeuh' thugen um kei unla, tua thute Pasian kiang pan mah ahi hiam, ci-in kantel un. Banghang hiam cihleh leitungah kamsang a kineihkhem tampi hong om khinta hi.
			</verse>
			<verse book="65" chapter="1" verse="19">Hih mite in pawl kikhenna piangsakin, amau pumpi deihna bangin gamta uh a, Khasiangtho zong neilo uhhi.

			</verse>
		</category>
		<category id="42">
			<verse book="1" chapter="9" verse="5-6">Mi khatpeuh in hong thah leh ama tungah sihna dan ka pia ding hi. A hong that ganhing peuhmah ka that ding a, a mipihte a that mi peuhmah gim ka pia ding hi. 6 Mi a that peuhmahte pen, midangte in amah that ding hi. Banghang hiam cihleh Pasian in ama lim bangin mi bawl hi.
			</verse>
			<verse book="1" chapter="9" verse="20-23">Noah pen lo kho masapa hi a, amah in leenggui lo khat a bawl hi. 21 Amah in leenggahzu ne-in kham a, a puanbuk sungah bangmah silh loin a lum hi. 22 Kanaan' pa Ham in a pa guaktangin a omna mu a, a pualama om a sanggam nihte kiangah a gen hi. 23 Tua ciangin Shem leh Jafeth in puan khat la-in amaute gel' liangko tuakah baang uh a, a nung leh lamun pai-in a pa uh' guaktang omna a khuh uhhi. Amaute in maingat lo uh ahih manin a pa uh guaktang omna mulo uhhi.
			</verse>
			<verse book="1" chapter="47" verse="11-12">Tua ciangin Faro' thupiaksa bangin Joseph in leitang a hoihpen, Rameses leitang, Egypt gam sungah neihsa pia-in a pa leh a sanggamte a tengsak hi. 12 Joseph in a pa, a sanggamte, leh a pa' innkuante khempeuh a ne ding zah tawh kizui-in an a pia hi.
			</verse>
			<verse book="2" chapter="20" verse="12-13">"{ Topa } na Pasian un note hong piak leitang tungah na khan' uh a sau theihna dingin na nu leh na pa uh zahtak un. 13 "Mi na that kei ding uhhi.
			</verse>
			<verse book="2" chapter="21" verse="17">"Ama pa hita leh ama nu hita leh a samsia mi peuhmah kithat ding hi.
			</verse>
			<verse book="2" chapter="21" verse="22-25">"Mite kitawngin numei naupaii khat liamsak a, tatolhin; ahi zongin siatna in a zuihbeh kei nak leh, tuanu' pasal in ama tunga a cihzah tawh kituakin tua numei a liamsak mi kigam ding a, thukhente' khenna bangin amah liau ding hi. 23 Siatna khatpeuh in a zuihbeh leh, tua ciangin nuntakna tangding nuntakna, 24 mit tangding mit, ha tangding ha, khut tangding khut, khe tangding khe, 25 meikang tangding meikang, liamna tangding liamna, siatna tangding siatna pia ding hi.
			</verse>
			<verse book="2" chapter="23" verse="2-3">Siatna a bawl dingin mihon na zui kei ding uhhi. Thutang a hei khia dingin mihonpi nung zui-in thu neihna-ah teci na pang kei ding uhhi. 3 Ama thu neihna-ah mizawngpa na langneih kei ding uhhi.
			</verse>
			<verse book="3" chapter="19" verse="3">Note a kuamah peuh in na nu leh na pa uh zahtakin, note in ka Sabbath-te na tang ding uhhi; kei pen { Topa } na Pasian uh ka hihi.
			</verse>
			<verse book="3" chapter="19" verse="15">"Note in thukhenna-ah thu a tangloin na khen kei ding uhhi. Mizawngte langgen loin, a liante' thu zuiloin, thumanna tawh na vengte uh thu na khen ding uhhi.
			</verse>
			<verse book="3" chapter="20" verse="9">Banghang hiam cihleh a nu ahih kei leh a pa a samsia mi peuhmah kithat ding hi. Amah in a nu ahih kei leh a pa samsia khin a, ama sihna amahmah ngawh ding a hihi.
			</verse>
			<verse book="5" chapter="1" verse="16-17">"Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat leh a sanggampa ahi a, amah tawh a om khualmipa tawh ahi zongin thu a mantakin khen un. 17 Thukhenna-ah angvan na nei kei ding uhhi. A neu leh a liante a kibangin a thu na ngai ding uh a, maitang zahtak tuam na nei kei ding uhhi. Banghang hiam cihleh thukhenna pen Pasian-a' a hihi. Note-a' dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.
			</verse>
			<verse book="5" chapter="5" verse="16-17">"‘{ Topa } note' Pasian in hong piak leitang tungah na khan' uh sau-in na nopsak theihna dingun { Topa } note' Pasian in hong thupiak bangin na nu na pa uh zahtak un. 17 "‘Mi na that kei ding uhhi.
			</verse>
			<verse book="5" chapter="13" verse="4">{ Topa } na Pasian uh nung zui-in, amah na zahtak ding uh a, a thupiaknate zui-in a thu na ngai ding uh a, amah bia-in amah na beel ding uhhi.
			</verse>
			<verse book="5" chapter="16" verse="18-19">"Na minam uh tawh kizui-in { Topa } na Pasian un note hong piakna khuate-ah thukhente leh uliante na koih ding uh a, amaute in a manin mite tungah thu khen ding uhhi. 19 Thutang na heikhia kei ding uh a, angvan tuam na nei kei ding uhhi. Sumgolh in mipilte' mit tawsakin thumante' thu heikhia ahih manin sumgolh na la kei ding uhhi.
			</verse>
			<verse book="5" chapter="27" verse="16">"‘A nu ahi a, a pa ahi zongin a zahtaklo mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.
			</verse>
			<verse book="6" chapter="24" verse="14">"Tua ahih ciangin tu-in { Topa } zahtak unla, lungsim tak leh thumanna tawh ama na sem un. Na pu na pate un Gun gal leh Egypt gamsungah a biak uh pasian-te koihkhia unla, { Topa' } na sem un.
			</verse>
			<verse book="9" chapter="22" verse="3">Tua lai mun panin Moab gam Mizpah-ah David a pai hi. Amah in Moab kumpipa kiangah, "Pasian in kei-a' dingin hong sepsak ding ka theih matengin ka nu leh ka pa na kiangah hong omsak in, ci-in kong thum hi," a ci hi.
			</verse>
			<verse book="10" chapter="1" verse="14-15">David in ama kiangah, "{ Topa' } sathau nilhpa a that dingin na khut na liik khiat ding na lauloh a bangci thu ahi hiam?" a ci hi. 15 Tua ciangin David in tangvalte khat samin, "Pai in; amah thatlum in," a ci hi. Amah in tua thupuakpa sat a, amah a si hi.
			</verse>
			<verse book="11" chapter="2" verse="19">Tua ahih ciangin Adonijah tangin ama tungah thu a gen dingin Kumpi Solomon kiangah Bathsheba va pai hi. Tua ciangin tuanu a dawn dingin kumpipa dingin tuanu mai-ah a kun hi. Tua ciangin ama tokhom tungah tu-in kumpipa' nu-a' dingin tutna khat lasak hi. Tuanu ama taklamah a tu hi.
			</verse>
			<verse book="11" chapter="2" verse="31-33">Kumpipa in amah dawngkikin, "Ama cihsa bangin hih in; amah satlum in la phum in. Joab in thu omlopi-in mi a thahna hangin mawhna pen keima tung leh ka suanlekhakte' tung panin tua bangin na siangsak ding hi. 32 { Topa } in ama mawhna ama lu tung mahah tungsak kik ding hi. Banghang hiam cihleh ka pa David' theihloh kalin amah in Israel galkapte a uk Ner' tapa Abner leh Judah galkapte a uk Jether' tapa Amasa, amah sangin thuman zaw-in a hoihzaw ahi mihing nih do-in namsau tawh a that hi. 33 Tua ahih ciangin mi thahna hangin gimna pen Joab' lu tung leh ama suanlekhakte' lu tungah a tawntungin hong tungkik ding hi. Ahih hangin David' tung, ama suanlekhakte' tung, ama innkuan tung, leh ama kumpi tokhom tungah { Topa' } kiang panin a tawntung nopna om ding hi," a ci hi.
			</verse>
			<verse book="11" chapter="19" verse="20">Tua ciangin amah in a bawngtalte nusia-in Elijah' nungah tai a, "Ka nu leh ka pa kam vaikhakin hong namsak phot in; tua ciangin nang kong zui ding hi," a ci hi. Amah in Elisha kiangah, "Paikik in; nang hong khaktan ka hi hiam?" a ci hi.
			</verse>
			<verse book="19" chapter="139" verse="13-16">Banghang hiam cihleh ka pumpi na khempeuh na hong piangsak a, ka nu' gil sungah keimah nong khuituah hi.    14 Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi. 15 A thukna sung mun simthamah kei hong kikhuituahin hong kibawl laitakin, ka guh ka taang, na mai-ah kiliahlo hi. 16 A kipiangsak nailo keima pumpi nate na mit in a mu hi. Ka pumpi nate khat beek a om ma, ka ni zah ding a kiciangtan laitakin, tuate khempeuh na laibu sungah kigelh khin hi.
			</verse>
			<verse book="20" chapter="1" verse="8">Ka ta aw, na pa' hong thuhilhna hoihtakin zui in la, na nu' hong thugente ngai in.
			</verse>
			<verse book="20" chapter="14" verse="31">Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna a hihi.
			</verse>
			<verse book="20" chapter="17" verse="5">A zawngte a simmawhpa in amah a Piangsakpa a simmawh hi a, midangte' tuahsiatna-ah a lungdam mipa in gim thuak hamtang ding hi.
			</verse>
			<verse book="20" chapter="24" verse="23-25">Mipil dangte in zong hih bangin thu gen uhhi: Mi lang muhin thukhenna hoihlo hi. 24 Mimawh kimlai a diksak thukhenpa leitunga mi khempeuh in mudahin phuisam ding hi. 25 A mawh mi gim a pia thukhenpa ahih leh thupha kipia-in daupai ding hi.
			</verse>
			<verse book="20" chapter="28" verse="21">Mi langbawlna hoihlo a, ahi zongin letsong neucik khat hangin thukhente gamta khial thei zel hi.
			</verse>
			<verse book="20" chapter="30" verse="17">A pa a simmawh mipa, a nu' thu a mang nuamlo mipa, va-ak in a mittang khelkhiat sakin musanete in a sa ne ding uhhi.
			</verse>
			<verse book="23" chapter="45" verse="10">A pa kiangah, "Nangmah in kua piangsak na hi hiam?" a cipa hita leh, a nu kiangah, "Nang in nausuak dingin kua gimpih na hi hiam?" a cipa in gimna ngah ta hen!
			</verse>
			<verse book="39" chapter="1" verse="6">Vanglian { Topa } in siampite tungah hih bangin hong ci hi: "Tapa in a pa zahtak a, nasempa in a topa kihta hi. Kei pen na pa uhhinapi, banghangin hong zahtaklo a, na topa uhhinapi, banghangin hong kihtalo na hi uhhiam? No siampite in kei hong simmawh napi-in, ‘Bang hong ci simmawh ka hi uhhiam?’ na cilai uhhi.
			</verse>
			<verse book="40" chapter="15" verse="4-6">Pasian in, ‘Na nu leh na pa na zahtak in,’ ci a, tua banah, ‘A nu ahi a, a pa ahi zongin a gensiate in thahna thuak ding hi,’ ci lai hi. 5 Ahi zongin note in, ‘Mi khatpeuh in a nu ahi a, a pa ahi zongin a huh theihna ding na khat peuhpeuh a neih leh, tua na pen Pasian-a' ding hi, ci peuh leh, a nu leh a pa piak kul nawnlo hi,’ ci-in thu na hilh uhhi. 6 Tua ahih manin na pupa ngeina uh na zuihna uh hangin Pasian' thu na palsat uhhi. 
			</verse>
			<verse book="40" chapter="19" verse="19">na nu na pa zahtak in; nang na ki-it bangin na vengte na it in, cihnate ahi hi," a ci hi.
			</verse>
			<verse book="41" chapter="7" verse="10-13">Moses in, ‘Na nu leh na pa zahtak un. A nu a pa a samsiate kithat hen,’ ci hi. 11 Ahi zongin note in, ‘Mi khatpeuh in a nu a pa a piaktheih ding na khat peuhpeuh a neih hangin, hih pen ‹ korban › (Pasian-a' ding) hi, ci peuh leh, 12 a nu leh a pa a huhna ding panin suakta thei hi,’ ci-in thu na hilh uhhi. 13 Hih bang danin mite thu na hilhna uh tawh Pasian' thu na pampaih uhhi. Hih bangzia-in na gamtatna uh adang tampi zong omlai hi," a ci hi.
			</verse>
			<verse book="42" chapter="2" verse="51">Tua ahih ciangin a nu leh a pa zui-in Nazareth khua-ah ciahkik a, amaute' thu mangin tua lai-ah hoihtakin a om hi. A nu in hih thu khempeuh a lungsim sungah ngaihsunsun hi.
			</verse>
			<verse book="42" chapter="18" verse="20">Numei tungah mawh kei in; mi that kei in; mi' neihsa gu kei in; zuauthu gen kei in; na nu na pa zahtak in, cihna thukhamte theilo na hi hiam?" a ci hi.
			</verse>
			<verse book="43" chapter="19" verse="26-27">Zeisu in ama nu leh a it a nungzuipa a dingkhawm a muh ciangin a nu kiangah, "Nu aw, tua lai-ah na tapa om hi," a ci hi. 27 Tua ciangin a nungzuipa kiangah, "Na nu tua lai-ah om hi," a ci leuleu hi. Tua ahih manin tua huna kipanin nungzuipa in ama inn-ah Zeisu' nu Mary a kem hi.
			</verse>
			<verse book="44" chapter="10" verse="24-28">A zingciangin Sisaria khua a tung uhhi. Kornelias in zong amaute' tun'ding lamen ahih manin, a beh a phungte leh a lawm itteng a inn-ah a na samkhol hi. 25 Peter hong tun' ciangin Kornelias in na dawn a, a khe kiangah bokin a bia hi. 26 Ahi zongin Peter in amah kaito a, "Ding in; kei zong mihing mah ka hi lel hi," a ci hi.  27 Tua bangin a kiho kawmin Peter zong innsungah tum a, mi tampi tak a na om a muh ciangin 28 amaute kiangah, "Note mahmah in zong limtakin na theih ciat uh mah bangin Jew mite pen minam dangte kiangah hawhin a kikholh ding a ngeina hilo hi. Ahi zongin mi khat peuhpeuh a nin hi, ci-in ka ngaihsutlohna dingin Pasian in kei tungah a thu hong lakkhin zo hi.
			</verse>
			<verse book="45" chapter="12" verse="10">Unau ki-itna lungsim nei unla, khatlekhat kizahtak bawl ding lamsang kidem un.
			</verse>
			<verse book="48" chapter="5" verse="26">Kuamah kiphasak loin, khatlekhat kiphin loin, kuamah i kihaza kei ding hi. 
			</verse>
			<verse book="49" chapter="4" verse="32">khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="49" chapter="5" verse="21-25">Christ na zahtakna uh hangin na thu uh na kimang tuak un. 22 Zite aw, Topa' thu na man' uh mah bangin na pasalte uh thu na mang un. 23 Banghang hiam cihleh Christ pen ama pumpi ahi pawlpi a honkhiapa hi-in, pawlpi tungah ukna thu a neih mah bangin pasal in a zi tungah ukna thu a nei a hihi. 24 Pawlpi pen Christ' khutnuai ahih mah bangin zite zong thu khempeuhah a pasalte uh khutnuai hi ding uhhi. 25 Pasalte aw, Christ in pawlpi itin a pumpi a piak mah bangin na zite uh na it un.
			</verse>
			<verse book="49" chapter="5" verse="33">Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Laisiangtho in hih bangin a gen ciangin a thukzaw khat, Christ leh pawlpi a ki-itna a gennopna ahi hi, ci-in ka ngaihsun hi.
			</verse>
			<verse book="49" chapter="6" verse="1-3">Tate aw, na nu na pate uh thu na man'ding uh Christian ngeina hi a, ahi ding mah a hihi. 2 Thupiakna a lian khat in, "Na nu leh na pa zahtak in," cihna hi a, khapna thu tawh kizom pahin, "Zahtak lecin nang-a' dingin thu hong hoihin, leitungah na khan' a sau ding hi," na ci pah hi. 
			</verse>
			<verse book="50" chapter="2" verse="3-4">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. 4 Note' phattuamna ding bek ngaihsun kei unla, midangte' phattuamna ding ngaihsutsak zaw un.
			</verse>
			<verse book="51" chapter="3" verse="9-11">Ngeina lui leh gamtatna lui khempeuh a beisakkhin na hihna uh kithei-in khatlekhat tungah zuauthu kigen nawn kei unla, 10 ngeina thak tawh kituakin gamta un. Eite a hong piangsak Pasian a kicing takin i theih semsemna dingin amah a sun dingin a hong thakbawl tawntung a hihi. 11 Tua ahih manin Gentail mi leh Jew mi, vun-at mi leh vun-atloh mi, khuapi mi leh khuaneu mi, sila leh sila a hilo, cih bangin a kilamdan'na omlo a, Christ pen mi khempeuh-a' ding hi thei a, thu khempeuh-a' ding hi thei a, thu khempeuhah amah bek a hihi.
			</verse>
			<verse book="51" chapter="3" verse="18-20">Zite aw, Christiante gamtat dingin a kilawm ahih mah bangin na pasalte uh thu na mang un. 19 Pasalte aw, na zite uh it unla, amaute tungah ngongtat kei un. 20 Tate aw, na nu na pate uh thu man' tawntung ding pen na Christian nasep uh a hihi. Tua bang thuman'na in Pasian lungdamsak hi.
			</verse>
			<verse book="52" chapter="5" verse="26">Thu uppih mi khempeuh khatlekhat a siangtho ki-itna lungsim tawh kinamin na kihopih un.
			</verse>
			<verse book="55" chapter="3" verse="1-2">Nitawp ni hun pen a lauhuai hun ahih ding lamtak phawk in.       2 Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin,
			</verse>
			<verse book="58" chapter="12" verse="9">Tua banah, i leitung pate in gim hong pia a, zong i zahtak lai hi. Tua ahih leh kha thu tawh kisai-ah i Pa' thu mang phazaw-in i nuntak ding kisam hi.
			</verse>
			<verse book="59" chapter="2" verse="1-9">Sanggamte aw, minthan'na vang tawh a kidim i Topa Zeisu Christ umin na om laitakun a pualama kilang pianziate siksanin mi na deidan kei un. 2 Gentehna-in, kham zungbuh bulhin puan manpha a silh mihau khat leh puan siasa a silh mizawng khat, note' kikhopna-ah hong paikhawm leh, 3 limtakin a kizem mipa zahtakbawl zaw-in, "Hih lai-ah tutna nuamah hong tu in," ci le uh cin a, ahi zongin mizawngpa kiangah, "Tua lai-ah na ding phot in," cihna ahi a, "Sual tung hih ka khe kiang khawngah hong tu in," cihna ahi zongin kam na zat uh leh, 4 mi a deidan na hi uh a, ngaihsutna hoihlo nei-in a gamta na hi uhhi. 5 Sanggamte aw, hoihtakin na ngai un. Pasian a it mite tungah piakdingin a ciam vantung gam a ngahding leh upna thu-ah mihau a suak dingin Pasian in leitung mizawngte a teel hinapi-in, 6 note in mizawngte na simmawhbawl uhhi. Note hong bawlsia-in thukhen zum hong tun' pahpahte, mihaute hizaw uhhi. 7 Pasian in note a hong phuah min hoih a gensiate, mihaute mah ahi uhhi. 8 Laisiangtho sungah, "Nangmah na ki-it bangin na vengte na it in," ci-in a genna Topa' Thukham zui le uh cin a hoih hi pah hi. 9 Ahi zongin mi na deidan uh leh note a khial na hi uh a, Thukham a palsat na hi veve uhhi.
			</verse>
			<verse book="59" chapter="3" verse="9-10">I leii tawh eite' pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi. 10 Kam khat sung panin thupha leh thusia pusuak khawm hi. Sanggamte aw, hih bang ahi ding hi hetlo hi.
			</verse>
			<verse book="60" chapter="2" verse="17">Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un. 

			</verse>
		</category>
		<category id="43">
			<verse book="2" chapter="18" verse="13-16">A zingciangin mite' thu a khen dingin Moses tu a, zingsanga kipan nitak dongin Moses' kiimah mite a ding uhhi. 14 Mite-a' dingin ama hihte khempeuh Moses' sungpa in a muh ciangin amah in, "Mite-a' dinga nang' sep hih pen a bangci ahi hiam? Banghangin nang bek tu a, zingsanga kipan nitak dongin na kiimah mite khempeuh ding ahi uhhiam?" a ci hi. 15 Moses in a sungpa kiangah, "Pasian' thu a kan dingin kei' kiangah mite hong pai uhhi. 16 Amaute in thu a neih uh ciangin kei kiangah hong pai uh a, mi khat leh a vengpa' kikalah thu ka khen a, Pasian' ngeina kipte leh ama thukhennate amaute ka theisak hi," a ci hi. 
			</verse>
			<verse book="2" chapter="23" verse="6-7">"Ama thu neihna-ah mizawngpa a thutang kimlai na lelsak kei ding uhhi. 7 A manlopi-a mi mawhsak ding panin kikem unla, a dikpa leh thumanpa that kei un. Banghang hiam cihleh a gilo mi ka khah kei ding hi.
			</verse>
			<verse book="3" chapter="19" verse="15">"Note in thukhenna-ah thu a tangloin na khen kei ding uhhi. Mizawngte langgen loin, a liante' thu zuiloin, thumanna tawh na vengte uh thu na khen ding uhhi.
			</verse>
			<verse book="5" chapter="1" verse="16-17">"Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat leh a sanggampa ahi a, amah tawh a om khualmipa tawh ahi zongin thu a mantakin khen un. 17 Thukhenna-ah angvan na nei kei ding uhhi. A neu leh a liante a kibangin a thu na ngai ding uh a, maitang zahtak tuam na nei kei ding uhhi. Banghang hiam cihleh thukhenna pen Pasian-a' a hihi. Note-a' dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.
			</verse>
			<verse book="5" chapter="16" verse="18-20">"Na minam uh tawh kizui-in { Topa } na Pasian un note hong piakna khuate-ah thukhente leh uliante na koih ding uh a, amaute in a manin mite tungah thu khen ding uhhi. 19 Thutang na heikhia kei ding uh a, angvan tuam na nei kei ding uhhi. Sumgolh in mipilte' mit tawsakin thumante' thu heikhia ahih manin sumgolh na la kei ding uhhi. 20 Note nungta-in { Topa } na Pasian un hong piak leitang na luah theihna dingun a thuman bekbekin na gamta ding uhhi.
			</verse>
			<verse book="5" chapter="19" verse="15-18">"Mi khat in a hihkhak mawhna lian ahi a, khialhna khat peuhpeuh a gamtatna-ah ahi zongin tua mipa' langah tecikhat guak kicinglo ding a, teci nih ahih kei leh teci thum bang thugenna tawh mawhsakna kikipsak bek ding hi. 16 Elna lungsim a nei teci khat in mi khat gamta khial hi, ci-in a mawhsak leh, 17 thuneite a langnih tuakin, tuahun laitaka siampite leh thukhente' mai, { Topa' } mai-ah pai ding uhhi. 18 Thukhente in limtakin kan ding uh a, tecipa pen zuau teci hi-in, a manlopi-in a sanggampa a mawhsak ahih leh, 
			</verse>
			<verse book="9" chapter="7" verse="15">Samuel in a nuntak sung tawntung Israel-te thu khen hi.
			</verse>
			<verse book="9" chapter="12" verse="3-4">Hih lai-ah ka om hi; ka mawhna a om leh { Topa' } mai leh a sathau nilhpa' mai-ah ka mawhna hong pulak un. Kua' bawngtal ka laksak hiam? Ahih kei leh kua' la ka laksak hiam? Ahih kei leh kua khem ka hi hiam? Kua nengniam ka hi hiam? Ahih kei leh keima mit a tawsak dingin kua' tung panin sumgolh la ngei ka hi hiam? Ka mawhna nong lah theih uh leh kong dinkik ding hi," a ci hi. 4 Tua ciangin amaute in, "Nangmah in kote nong khem kei a, zong nong nengniam kei a, mi khat peuhpeuh tung panin zong bangmah na la kei hi," a ci uhhi.
			</verse>
			<verse book="9" chapter="16" verse="7">Ahih hangin { Topa } in Samuel kiangah, "A tungtham hita leh a tun' san'na hita leh en kei in. Banghang hiam cihleh amah ka nolh hi. { Topa } in mihingte' muh bangin mulo hi. Mihingte in a pualam a kilangte en a, ahih hangin { Topa } in a lungsim en hi," a ci hi.
			</verse>
			<verse book="11" chapter="3" verse="28">Tua ciangin Israel mi khempeuh in kumpipa' piak thukhenna za uhhi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uhhi.
			</verse>
			<verse book="14" chapter="19" verse="6">thukhente tungah, "Note in mi-a' ding hiloin { Topa}-a' dingin a khen na hih manun na hih dingte uh limtakin ngaihsun un; thukhenna na piak laitakun note kiangah amah hong om hi. 
			</verse>
			<verse book="19" chapter="1" verse="5-6">Tua ahih ciangin migilote in thukhenna thuak zolo ding uh a, mimawhte pen midikte' pawl sungah kihel theilo ding uhhi; 6 Banghang hiam cihleh { Topa } in midikte lam lakin hu tawntung a, migilote ahih leh sia maimang ding uhhi.
			</verse>
			<verse book="20" chapter="17" verse="23">A ginalo thukhente in sumgolh sangsim uh a, a thukhenna uhah thuman om nawnlo hi.
			</verse>
			<verse book="20" chapter="19" verse="10">Mihaite a nop lua-in a nuntak ding kilawmlo a, silate in miliante a uk ding kilawmlo zaw lai hi.
			</verse>
			<verse book="20" chapter="19" verse="13">Tapa hai pen a pa' lungkhamna hi a, zi phunphun pen a theu theilo guahciin tawh kibang hi.
			</verse>
			<verse book="20" chapter="19" verse="19">Migilopa ama thuak ding gimna mah thuaksak zaw in. Honkhia lecin na hotkhiatkik zelzel kul ding hi. 
			</verse>
			<verse book="20" chapter="19" verse="29">Mi a thusimlote in ciangduai thuak uh a, mihaite in satna thuak uhhi.
			</verse>
			<verse book="20" chapter="21" verse="15">Thutangin na a kisep ciangin midik khempeuh lungdam a, ahi zongin migilote lungkham hi.
			</verse>
			<verse book="20" chapter="24" verse="23">Mipil dangte in zong hih bangin thu gen uhhi: Mi lang muhin thukhenna hoihlo hi.
			</verse>
			<verse book="20" chapter="26" verse="17">Mipil dangte in zong hih bangin thu gen uhhi: Mi lang muhin thukhenna hoihlo hi.
			</verse>
			<verse book="20" chapter="28" verse="21">Mi langbawlna hoihlo a, ahi zongin letsong neucik khat hangin thukhente gamta khial thei zel hi.
			</verse>
			<verse book="20" chapter="31" verse="9">Amau-a' ding thu genin thu a tangin khen in la, a zawng a cimawh mite amau-a' dingin a kilawm hamphatna ngahsak in.
			</verse>
			<verse book="23" chapter="11" verse="3-5">Amah in { Topa}' nasep nuamsa ding hi. Amah in a tungtham bek muhna tawh thu khenlo ding a, kam lengsawn bek zakna tawh thu khentatlo ding hi. 4 Thumanna tawh mizawngte' thu khenin, lungsim neem mite' thu ahi bangin khensak ding hi. Ama kam panin a thupiakna tawh leitung mite gim kipia ding a, a muk panin a thugenna tawh migilote si ding uhhi. 
			</verse>
			<verse book="25" chapter="3" verse="35-36">Mite in Pasian thusim loin, i hamphatnate hong paihkhiat sakin, 36 zum thukhenna-ah a manin thu a kikhen loh ciangin, amah in a hong thei veve hi.   
			</verse>
			<verse book="40" chapter="6" verse="14-15">Note in midangte' hong mawhna na maisak uh leh vantungah a om na Pa un zong note' mawhna hong maisak ding hi. 15 Ahi zongin note in midangte' hong mawhna na maisak kei uh leh vantungah a om na Pa un zong note' mawhna hong maisaklo ding hi. 
			</verse>
			<verse book="40" chapter="7" verse="1-4">"Pasian in note hong mawhsak lohna dingin midangte va mawhsaksak nawn kei un. 2 Banghang hiam cihleh midangte' thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. 3 Banghangin na lawmte' mit sunga ninthem tang muhsak thei napi-in nangma mit sunga singluang tang phawk theilo na hi hiam? 4 Nangma mit sungah singluang a tang kimlai, bangci-in na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam? 
			</verse>
			<verse book="40" chapter="7" verse="12">Tua ahih manin note tungah hong kibawl ding na deih bangun midangte tungah na bawl un. Moses Thukhamte leh kamsangte' thuhilhnate pen hih mah a deihna a hihi.
			</verse>
			<verse book="40" chapter="18" verse="6">Ahi zongin kei a hong um hih naupangnote khatpeuh a khialsak mi pen a ngawngah an gawina suang lianpi khat kikhihin tuipi thuk sungah kikhiasuk leh ama-a' dingin hoihzaw thampek ding hi.
			</verse>
			<verse book="40" chapter="18" verse="15-17">"Na sanggamte uh na tung uhah hong khialh leh pai-in note gel bek theihin a khialhna va gen un. Na thu uh a hong man' leh na sanggampa uh a ngahkik na hi uhhi. 16 Ahi zongin na thu uh a hong man'nop kei leh, Laisiangtho sungah, ‘Mi nih ahih kei leh mi thum' theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. 17 Amah in tua mite' thu a man'nop kei leh pawlpite tungah a thu ko un. Pawlpite' thu nangawn a man'nop kei leh Gentail mite leh siahdongte bangin na ngaihsun un.
			</verse>
			<verse book="42" chapter="12" verse="13-14">Tua laitakin mihon lak panin mi khat in Zeisu kiangah, "Sia aw, ka pa un a hong sihsan gamh pawlkhat tawh ka u in kei hong inntuanna dingin hong gensak in," a ci hi. 14 Ahi zongin Zeisu in a mipa kiangah, "No unau' gamh a hawm dingin kua in kei hong seh ahi hiam?" ci-in a dawng hi.
			</verse>
			<verse book="42" chapter="6" verse="37">"Midangte' thu khen kei un. Tua hi leh no tungah zong Pasian in thu hong khenlo ding hi. Midangte mawhsak kei un. Tua hi leh Pasian in note zong hong mawhsaklo ding hi. Midangte' mawhna maisak un. Tua hi leh Pasian in note' mawhna zong hong maisak ding hi. 
			</verse>
			<verse book="43" chapter="8" verse="15-16">Thu a theilopi-in kei na hong mawhsak uhhi; ahi zongin ke'n kuamah ka mawhsak kei hi. 16 Mi mawhsakin thu a khen hita mah leng zong, a thukhen pen kei bek hiloin kei a hong sawl Pa Pasian leh keimah in a khenkhawm ka hih manun ka thukhennate a man taktak a hihi.
			</verse>
			<verse book="45" chapter="2" verse="1-3">Tua ahih ciangin midangte' thu a khen note pen kuakua hita le uh cin na suakta tuan kei ding uhhi. Midangte na mawhsakna uh thute mah note zong gamta veve na hih manun no zong a mawh mah na hi uhhi. 2 Tua bang mawhna a gamtate, Pasian in gim a piak pen a man mah ahihna i thei ciat hi. 3 Midangte a mawhna hangin thu khenin, no zong tua amau mawhnate mah na bawl veve uh ciangin Pasian' thukhenna tawh kipelh tuan dingin ki-um peuhmah na hi uhhiam?
			</verse>
			<verse book="45" chapter="14" verse="4">Mi khat' nasemte tungah kua in thu khen thei ding na hi uhhiam? A gina leh a ginalo a khen dingpa pen amau' Topa a hihi. A Topa un hoih hi, a cihleh a kipsak zawhna ding vangliatna nei ahih manin a kip hi lel ding uhhi.   
			</verse>
			<verse book="45" chapter="14" verse="14">Tua ahih leh Banghangin na Christian pihte uh tungah thu khen a, Banghangin simmawhbawl thei na hi uhhiam? Thukhenna a thuak dingin Pasian' mai-ah eite khempeuh a ding ciat ding ihi hi. 
			</verse>
			<verse book="45" chapter="14" verse="12">Tua ahih manin a kuamah peuh in i gamtatna ciat Pasian' mai-ah a va kigentel ciat ding ihi hi. 13 Tua ahih manin khatlekhat kimawhsakin thu kikhen kei unla, i Christianpihte i puksakkhak lohna ding, a dongtangsak ihihkhak lohna dingin ngaihsun ciat ni. 
			</verse>
			<verse book="46" chapter="4" verse="5">Tua ahih manin a hun a tun'ma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau' ngahdingin a kilawm phatna, Pasian' kiang panin a ngah ciat ding uhhi.
			</verse>
			<verse book="46" chapter="5" verse="1-3">Note lakah numei tawh paktatna nasia mahmahin, lawkite nangawn a gamtatlohte na gamtatna uh hong kigen a, mi khat in ama nukik nangawn a luppihna thu ka za hi. 2 Tua bang kimlai bangci kisaktheih ding na hi uhhiam? Note na dah mahmah ding uhhizaw a, tua bang mite pen note lak panin na hepkhiat ding uh a hihi. 3 Note tawh ka pumpi-in ka hong omkhop loh hangin note tawh ka lungsim hong omkhawm a, ka pumpi-in note tawh a hong omkhawm zah mah bangin tua bang a gamta mite tungah i Topa Zeisu' min tawh mawhsakna thu ka khen khinzo hi.
			</verse>
			<verse book="46" chapter="5" verse="12-13">Tua bang a pualam mite mawhsakin thu ka khen ding kei' nasep hilo hi. Pasian in amaute' thu khen ngawn ding hi. Ahi zongin note in na pawlpih uh mite tungah thu na khen ding uh a hihi. Laisiangtho in, "Note lak panin migilopa na lakhia un," na ci hi.
			</verse>
			<verse book="46" chapter="6" verse="1-6">Note khatlekhat thu na kineih uh ciangin Pasian' mi siangthote khensakzaw loin lawki thukhente' mai na kitun' ngam uhhi. 2 Pasian' mite in leitung mite' thu a khensakzaw ding ahihlam theilo na hi uhhiam? Note pen leitung mite' thu a khensak ding na hih uh ciangin tua bang thu neute khen theilo lawmlawm na hi uhhiam? 3 Eite pen vantung mite' thu nangawn a khensak ding ihih lamtak theilo na hi uhhiam? Tua ahih manin hih leitunga no' thu neuneute leltak na khentheih zawk kan ding uh a hihi. 4 Tua bang hinapi-in hih bang thu themthem hong pian' ciangin pawlpi sungah bangmahin a kisimlo mite' mai kitun'ding na hi uhhiam? 5 Note-a' dingin zumhuai mahmah hi. Note khatlekhat na kithu-neihnate uh a khenthei ding note lakah mipil khat beek om buang ding hi. 6 Tua hinapi, khatlekhat thu kineihin zum na kitun' uh a, lawki thukhente na khensak tazen uhhi.
			</verse>
			<verse book="46" chapter="6" verse="4">Tua ahi manin tua bang kisiatna na neih uh leh pawlpi sunga a kineu koih mite nangawn thukhen dingin seh lel un! (ZIV)
			</verse>
			<verse book="46" chapter="6" verse="4">Hih leitung nuntakna tawh kisai thute khen ding na neih uh ciangin pawlpi sung aa a kineumuh tatate seh zawsop ding na hi uhhiam? (ZSV)
			</verse>
			<verse book="47" chapter="5" verse="7">Muhna hang tawh lungmuangin a om hiloin upna hang tawh lungmuang takin a om ka hi uhhi.
			</verse>
			<verse book="48" chapter="6" verse="1">Sanggamte aw, mi khatpeuh a gamta khial a om ciangin, Khasiangtho' deihna bangin a nungta note in tua a khialpa a manin a gamtatkik theihna dingin thunem zangin na huh un. Note in zong amah bangin ze-etna na tuahkhak lohna dingun na kikem un.
			</verse>
			<verse book="59" chapter="1" verse="19-22">Sanggamte aw, note in na theihding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un.
			</verse>
			<verse book="59" chapter="4" verse="11-12">Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen a hihi. Thukham na gensiat uh leh Thukham a zui hiloin thu a khen na hi uhhi. 12 Thukham a piapa leh thu a khenpa pen Pasian bek hi a, amah bek in hong honkhiazo a, hong susiazo hi. Tua ahih manin Banghangin na mipihte uh gensia-in thu a khenthei dingin kingaihsun zenzen na hi uhhiam? 
			</verse>
			<verse book="65" chapter="1" verse="9">Vantung milianpa Michael nangawn tua bangin gamta ngamlo hi. Moses' luanghawm kituhin Dawimangpa tawh a kitot laitakin Michael in Dawimangpa zahkona kammal zang ngamloin, "Topa in nang hong taii ta hen," ci bek hi.

			</verse>
		</category>
		<category id="44">
			<verse book="5" chapter="28" verse="1">"Note in { Topa } na Pasian uh thu mangin, tuni-a kong gen ama thupiakna khempeuh limtakin na zuih uh leh { Topa } na Pasian un leitung minam dangte khempeuh sangin a lianzaw-in note hong bawl ding hi.
			</verse>
			<verse book="9" chapter="18" verse="7-9">Amaute gualnuamin numeite khatlekhat in, "Saul in a tulin that, David in a tul sawmin that," kici uhhi. 8 Saul heh mahmah a, hih thugenna in amah lungkimlo sak hi. Amah in, "Amaute in David tungah a tul sawmin pia-in, kei tungah a tulin hong pia bek uhhi. Kumpi min puak cih simloh bang dang nei nawn ka hi hiam?" a ci hi. 9 Tua ni-a kipan Saul in David encik hi.
			</verse>
			<verse book="9" chapter="18" verse="15-16">Amah in matutzawhna lianpi a neihlam Saul in a muh ciangin amah lamdang sa-in om hi. 16 Ahih hangin Israel-te khempeuh leh Judah-te khempeuh in David it uhhi; banghang hiam cihleh amaute makaihin amah kuankhia-in hong ciah hi.
			</verse>
			<verse book="19" chapter="108" verse="13">Pasian tawh khauhtakin i hih ding hi. Amah pen i galte hong sikcipsak dingpa a hihi.
			</verse>
			<verse book="19" chapter="118" verse="6">{ Topa } in kei hong ompih hi. Bangmah ka kihta kei ding hi. Mihingte in kei, bang hong cihzo ding ahi uhhiam?
			</verse>
			<verse book="20" chapter="27" verse="17">Sik in sik mah hiamsak thei a, mi in midang pilsak thei hi. 
			</verse>
			<verse book="23" chapter="5" verse="8">Leitang tungah amau guak a teng ding dong zahin midangte-a' dingin mun khempeuh a bei matengin inn khatlekhat, lo khatlekhat gawmin a la thuah tawntung mite in gimna ngah ta hen.
			</verse>
			<verse book="23" chapter="14" verse="12-14">"Nang Khuavak' ta, Zingsol, Babylon kumpipa aw, vantung panin nang bangci kiat na hi hiam? Minamte a niam koihpa ahi nangmah leilak dongah hong bangci kiphukpai ahi hiam? 13 Nang in na lungsim sungah, ‘Vantungah ka kahto ding hi. A sangna mun, Pasian' aksite' tung pekah ka kumpi tokhom ka koih ding a, leilu lam peka kikhopna mualtungah ka tu ding hi. 14 Meiite' tung pekah ka kahto ding a, Sang Penpa bangin ka kibawl ding hi,’ na ci hi.
			</verse>
			<verse book="23" chapter="40" verse="31">Ahih hangin { Topa } a muang mite a tha uh dimkik ding a, muvanlai bangin kha tawh leengto-in, amaute tai napi-un tawllo ding uh a, amaute lam pai napi-un gimlo ding uhhi.
			</verse>
			<verse book="40" chapter="6" verse="33">Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi.
			</verse>
			<verse book="40" chapter="19" verse="30">Ahi zongin tuhun laitakin a lian mi tampite tua hun ciangin a neu suak ding a, tuhun laitakin a neu tampite tua hun ciangin a lian hi ding uhhi.
			</verse>
			<verse book="42" chapter="9" verse="46-48">Kua lianpen ding ihi hiam, ci-in nungzuite lakah kiselna khat hong om hi. 47 Zeisu in amaute' lungsim ngaihsutna a phawk ciangin naupang khat la-in a gei-ah omsak a, 48 a nungzuite kiangah, "Keima hangin hih naupang a limbawl mi peuhmah in kei hong limbawl hi a, kei hong limbawl mi peuhmah in kei hong sawlpa zong a limbawl a hihi. Note khempeuh lakah a neupenpa a lianpenpa ahi hi," a ci hi.
			</verse>
			<verse book="43" chapter="15" verse="13">Lawmte' tangding sih ngamna sangin lawmte itna a lianzaw om nawnlo hi.
			</verse>
			<verse book="45" chapter="12" verse="10">Unau ki-itna lungsim nei unla, khatlekhat kizahtak bawl ding lamsang kidem un.
			</verse>
			<verse book="46" chapter="9" verse="24-25">Tai kidemna-ah mi khat bek in thaman a ngahding hinapi-in a vekpi-un tai veve uhhi. Tua ahih manin thaman na ngahzawhna dingun na tai un. 25 Kimawlna sungah a kihel mi khempeuh in thu khempeuhah a pumpi uh uk ciat uhhi. Amaute pen a kisiathei pak a ngahna dingun a hanciam uhhi a, eite pen a kisia theilo i ngahna dingin a hanciam ihi hi.
			</verse>
			<verse book="47" chapter="10" verse="12">Kote ahih leh tua bangin a kiliansak mahmah mite tawh a kikimin ka kingaihsun ngam buang kei ding uhhi. Amaute khatlekhat ki-en kakin thupi kisa mahmah uh ahih manin mihai taktak ahi uhhi.
			</verse>
			<verse book="48" chapter="6" verse="4">A kuamah peuh in ama gamtatna ciat entel hen la, kisialhna ding a om leh ama gamtatna siksanin kisial hen la, midangte tawh ki-ettehin kisial kei hen.
			</verse>
			<verse book="48" chapter="5" verse="24-26">Tua hi a, Zeisu Christ a zui mite in a leitung lungsim pianzia uh leh a leitung lungsim deihna khempeuh uh a phiat khitsa a hihi. 25 Khasiangtho in eite hong nungtasak khinta ahih manin ama hong sawlna bangin eite a nungta ding ihi hi. 26 Kuamah kiphasak loin, khatlekhat kiphin loin, kuamah i kihaza kei ding hi.
			</verse>
			<verse book="55" chapter="2" verse="5">Kimawl kidemna-ah a kihel mi khatpeuh in kimawlna ngeina zui lopi-in gualzawh pahtawina ngah theilo hi.  
			</verse>
			<verse book="55" chapter="4" verse="7-8">Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi. 8 Thu a manin a khen Topa in tua Ni ciangin kei a hong piakding thuman lukhu ahi gualzawhna thaman in tu-in kei hong ngak gige hi. Kei tung bekah a hong piading hilo a, ama hong paikik ding itna tawh a ngakte khempeuh tungah zong a piading a hihi.
			</verse>
			<verse book="58" chapter="12" verse="1-3">Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh leh eite a hong gakcip mawhna leh khialhnate khempeuh paikhia-in, i mai-ah a om taina ding lampi a mong dongin lungsim kiptakin tai ni. 2 Eite hong makai-in i upna a hong cingtaaksak Zeisu mitsuan'in nei ni. Mailamah a ngahding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi. 3 Tua zahta-in mawhnei mite' langbawlna a thuaknate ngaihsun unla, note lungkia loin khauhtakin om un.

			</verse>
		</category>
		<category id="45">
			<verse book="5" chapter="4" verse="36">Amah in note hong khal theihna dingin vantung panin ama aw note hong zasak hi. A mei lianpi leitungah note hong musak a, mei sung panin ama aw na za uhhi.
			</verse>
			<verse book="5" chapter="8" verse="5">Tua ahih manin mi khat in a tapa a khal bangin { Topa } na Pasian un note hong khalna thu na lungsim uhah thei un.
			</verse>
			<verse book="13" chapter="6" verse="32">Solomon in Jerusalem-ah { Topa' } Biakinn a lam ciangdong amaute in kikhopna puanbuk ahi biakbuk mai-ah lasak na sem uh a, amaute in a nasep uh a hunhun a banbanin sem uhhi.
			</verse>
			<verse book="19" chapter="5" verse="3">{ Topa } aw, zingsang simin ka aw nong za a, zingsang simin nangma-a' dingin biakna bawlin kong ngak hi.
			</verse>
			<verse book="19" chapter="37" verse="23">{ Topa } in mi a lam paina ding lak a, ama lungkim bangin a gamtapa amah in a kipsak hi.
			</verse>
			<verse book="19" chapter="51" verse="3-4">Banghang hiam cihleh ka thupalsatnate ka thei a, ka mawhnate khempeuh ka phawk ngitnget hi. 4 Nangma tungah khialin, nangma muhna-ah a sia ka gamta khin hi. Tua ahih ciangin na thugenna-ah nang na thutang a, thu na hong khenna-ah pauna ding bangmah omlo hi.
			</verse>
			<verse book="19" chapter="119" verse="9">Tangval khat in ama gamtatna a siangtho mahmah dingin bangci kep ding ahi hiam? Nangma thu zuihna tawh ama gamtatna siangthosak thei ding hi.
			</verse>
			<verse book="19" chapter="119" verse="34">Nangma thute kemin ka lungsim khempeuh tawh ka zuih theihna dingin thu theihtelna hong pia in.
			</verse>
			<verse book="20" chapter="1" verse="3">A hoihin a pil gamtat theihna ding, thuman, thutang, a kilawmin a gamtat theihna ding. 
			</verse>
			<verse book="20" chapter="5" verse="12">Tua ciangin, "Banghangin thu thei hoh lo a, hong kihilhna mang hoh lo ka hi hiam?
			</verse>
			<verse book="20" chapter="5" verse="23">Ama pumpi ki-uk zolo ahih manin amah in sihlawh a, ama hailuatna in hankhuk sung a tun' hi.
			</verse>
			<verse book="20" chapter="16" verse="32">Thahatna sangin lungduaina hoihzaw a, khuapi khat ukzawhna sangin eimah ki-ukzawhna hoihzaw hi.
			</verse>
			<verse book="20" chapter="20" verse="4">Lo khawh hunin a kho nuamlo thadahpa in tuk anlak hun ciangin bangmah neilo ding hi.
			</verse>
			<verse book="20" chapter="20" verse="24">{ Topa } in mite' gamtatna zia ding uk hi. Koici gamtat ding cih mihing in bangci theih ding ahi hiam?
			</verse>
			<verse book="20" chapter="23" verse="14">Ciangduai tawh sat le uh cin nuntaklawh zaw ding uhhi.
			</verse>
			<verse book="20" chapter="25" verse="28">Ama lungsim a ki-uk zolo mipa pen dalna kulhpi a neilo khuapi tawh kibang hi.   
			</verse>
			<verse book="20" chapter="29" verse="15">Ciangduai leh tai-na in pilna guan' a, a kikhahkhong ta in a nu maizumsak hi.
			</verse>
			<verse book="20" chapter="29" verse="17">Na ta thuhilhin tai lecin ama hangin na kipak ding a, na lung hong kimsak ding hi.
			</verse>
			<verse book="20" chapter="31" verse="15">Phalvak tungin zingtho a, annek ding teng limtakin bawlin a nasem numeite' sep dingteng a vaihawmsak hi.  
			</verse>
			<verse book="21" chapter="3" verse="1">Hih leitungah a piang thu khempeuh, Pasian in ama pian' hun dinga a sehsa hunin a pian'sak a hihi.
			</verse>
			<verse book="24" chapter="2" verse="30">Na tate uh thuhilhin ka sat hangin a mawkna suakzo ta hi. Amaute kibawlpha tuanlo uhhi. Humpinelkai hawk bangin na namsaute un na kamsangte uh a that khinzo uhhi.
			</verse>
			<verse book="24" chapter="17" verse="23">Ahih hangin na pu na pate un ka thu hong ngailo uh a, a bil uh hong ngatlo uhhi. Ka thu hong manglo uh a, ka hilhna a theihlohna dingun a lungsim uh a khauhsak uhhi.
			</verse>
			<verse book="27" chapter="1" verse="8">Daniel in kumpi innsunga an leh leenggahzu tawh a pumpi a thanghuaisak lohna dingin a lungsim a khensat hi. Amah in innsungmang lianpen Ashpenaz kiangah tua bang an a kipiaklohna dingin a ngen zaw hi.
			</verse>
			<verse book="40" chapter="5" verse="16">Midangte in na gamtatna hoihte uh a muh ciangin vantungah a om na Pa uh min a phat theihna dingun mite mai-ah na gamtat hoihna uh khuavak bangin na kilangsak un.
			</verse>
			<verse book="40" chapter="5" verse="29">Tua ahih manin na mit taklam in na mawhna ding hong pian'sak leh khelkhia in la paai in. Na pumpi bupin hell khuk sungah hong kikhul sangin na pumpi na khat pelem leh nang-a' dingin hoihzaw lai hi.
			</verse>
			<verse book="40" chapter="5" verse="48">Tua ahih manin vantungah a om na Pa uh a cingtaak mah bangin note zong lungsim citakin na cingtaakna ding uh na hanciam un.
			</verse>
			<verse book="40" chapter="6" verse="22-23">"Mittang pen pumpi-a' dingin meivak tawh kibang hi. Na mit uh cim leh na pumpi un hoihtakin khua mu thei hi. 23 Ahi zongin na mit uh maang leh na pumpi uh-a' dingin khua a mial hi. Tua ahih manin note' sunga a om khuavak pen a mial hi leh tua mialna pen nasia mahmah ding hi.
			</verse>
			<verse book="40" chapter="18" verse="8-10">"Na khut ahi a, na khe in ahi zongin hong khialhsak leh sattan in la paikhia in. Meikuang tawntung sungah khut kim khe kimin hong kikhiat sangin nuntakna sungah khut sam khe samin lut lecin nang-a' dingin hoihzaw ding hi. 9 Na mit in hong khialhsak leh khelkhia in la paikhia in. Mit kim nei-in hell khuk sungah hong kikhul sangin mit langkhat bek tawh nuntakna sungah lut lecin nang-a' dingin hoihzaw ding hi. 10 "Hih naupangnote khatpeuh na simmawhkhak lohna dingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uhhi.
			</verse>
			<verse book="40" chapter="21" verse="43">Tua ahih ciangin note kiangah kong genin-ah: Note pen Pasian hong ki-uksak nawnlo ding a, a kilawmin a gamta ding mite bek Pasian in uk ding hi.
			</verse>
			<verse book="40" chapter="24" verse="45">"A pil a citak nasem i cih a bangcite ahi hiam? A naseppih dangte ukin a hun manmanin amaute' nekzah ding ciat an a pia dingin a topa in a seh a nasempa a hihi.  
			</verse>
			<verse book="41" chapter="9" verse="43-47">Tua ahih manin na khut in hong khialhsak leh sattan in. Mei a mih ngeilohna hell khuk sungah khut kim tawh na lut sangin khut langkhat bui-in nuntakna sungah lut lecin nang-a' dingin hoihzaw hi. 44 (Tua lai-ah thante si ngeilo a, a mei zong mit ngeilo hi.) 45 Na khe in hong khialhsak leh sattan in. Khe kim nei-in hell sungah hong kikhiat sangin khe langkhat bui-in nuntakna sungah lut lecin nang-a' dingin hoihzaw hi. 46 (Tua lai-ah thante si ngeilo a, a mei zong mit ngeilo hi.) 47 Na mit in hong khialhsak leh khelkhia in. Mit kim tawh hell khuk sungah hong kikhiat sangin mit langkhat taw-in Pasian' Ukna sungah om lecin nang-a' dingin hoihzaw hi.
			</verse>
			<verse book="42" chapter="12" verse="42">Topa in, "A pil a citak nasempa i cih a bangcite ahi hiam? A naseppih dangte ukin a hun manmanin amaute' nekzah ding ciat a pia dingin a topa in a seh nasempa a hihi.
			</verse>
			<verse book="44" chapter="24" verse="16">Tua ahih manin Pasian mai leh mite mai-ah lungsim kisuan'na a om hetlo dingin a tawntungin ka gamta hi.
			</verse>
			<verse book="44" chapter="24" verse="25">Ahi zongin Paul in thu gengenin, a hoihin a gamtatna ding, pumpi ki-uk zawhna ding, leh hong tungding Thukhenna Hunte a gen tohtoh ciangin, Feliks hong lau a, "Va paikik phot in. Hun ka ngah ciangin kong samkik ding hi," ci-in a gen hi.
			</verse>
			<verse book="45" chapter="6" verse="12-13">Tua ahih ciangin na pumpi uh deihna na zuihlohna dingun na pumpi uh, mawhna na uksak nawn kei ding uhhi. 13 Mawhna gamtatna dingin na pumpi nate uh khat beek na zang nawn kei ding uhhi. Note pen misi hinapi-in a kihingkik sak mite bang na hih manun, a hoihin a hong zattheihna dingin na pumpi bup uh Pasian' tungah na piazaw ding uhhi.
			</verse>
			<verse book="45" chapter="7" verse="14-20">Thukham pen i kha thu tawh kisai hi, ci-in i thei hi. Ahi zongin kei pen leitung pumpi tawh a nungta mi ka hi a, mawhna thu mangin a sal a suak ka hihi. 15 Ka hihnopteng hihkha loin ka hih noplohteng keek mah hih zawsop ka hih manin keima gamtatna mahmah zong ka tel thei kei hi. 16 Ka hih noplohteng ka hih veve ciangin Thukham a deihhuai khat hi, ci-in ka ngaihsutna hong langsak hi. 17 Tua ahih manin tua bangin a gamta taktak pen kei hiloin ka sunga om mawhna hizaw hi. 18 Ka leitung pumpi sungah a hoih na khat beek omlo hi, ci-in ka thei hi. Ka sungah a hoih gamtatnopna lungsim a om hangin ka hihzo kei hi. 19 A hoih ka gamtatnop teng gamta loin, ka hihnoploh siatnate ka gamta zawsop hi. 20 Ka gamtat noplohteng ka gamtat veve ciangin tua a gamta pen kei hi nawnloin ka sunga om mawhna a gamta ahihna a hong kilang hi.
			</verse>
			<verse book="45" chapter="8" verse="5-8">Amau pumpi deihna bangin a nungtate, amau pumpi deihna in a lungsim uh a uk hi; Khasiangtho deihna bangin a nungtate, Khasiangtho in amau lungsim a uk hi. 6 I ngaihsutna, i pumpi deihna uksak lehang sihna tawh kizom hi; i ngaihsutna, Khasiangtho uksak lehang nuntakna leh nopsakna tawh a kizom hi. 7 Mi khatpeuh in ama pumpi deihna a ki-uksak ciangin Pasian' thukhamte zuilo ahih manin Pasian' gal suak a, a zuihnop hangin zong zui theilo hi. 8 Amau pumpi deihna bangin a gamtate in Pasian lungdamsak theilo uhhi. 
			</verse>
			<verse book="45" chapter="8" verse="12-13">Tua ahih ciangin lawmte aw, i pumpi deihna bang zui-in gamtat ding a kiphamawh hilo hi. 13 Na pumpi uh deihna zui-in na gamtat uh leh na si ding uh a, ahi zongin Khasiangtho huhna tawh na mawh gamtatnate uh na sihsak uh leh na nungta ding uhhi.
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="45" chapter="13" verse="13-14">Sun khuavak sunga om mite bangin a kilawmin gamta ni. Gualnopna leh zukhamna, mawhna leh thangtatna, kitotna leh kihazatnate-in i hun beisak kei ni. 14 Kidalna dingin, Topa Zeisu Christ' hong piak galhiamte zang unla, na pumpi uh deihna bangin gamtatna ding hun omsak nawn kei un.
			</verse>
			<verse book="45" chapter="14" verse="16">Tua ciangin note in hoih na sak uh thute, midangte in a sia-in a genkhak loh theihna dingun na gamta un. 
			</verse>
			<verse book="45" chapter="15" verse="1">Upna lamah a thahat eite in upna zawngkhalte' ginatlohna i thuakpih ding kilawm hi; eima ut bangin i gamta kei ding hi.
			</verse>
			<verse book="46" chapter="3" verse="16-17">Note pen Pasian' biakinn na hihna uh leh note sungah Pasian' Khasiangtho a teng ahih lamtak na theihsa uh a hihi. 17 Mi khatpeuh in Pasian' biakinn susia leh Pasian in tua mipa susia ding hi. Banghang hiam cihleh Pasian' biakinn a siangtho hi a, note zong tua biakinn siangtho na hi uhhi.
			</verse>
			<verse book="46" chapter="6" verse="12-13">"Ka ut peuhpeuh ka hihtheihna ding thu om hi," a ci omkha ding hi. Ahi zongin na khempeuh hihding kilawmlo hi. Kei zong ka ut khempeuh ka hih theih hangin tua bang gamtatna khat peuhpeuh' sila ka suak nuam kei hi. 13 "An pen i gilpi-a' ding hi a, gilpi zong an-a' ding mah hilo ahi hiam?" a ci zong omkha ding hi. Ahi zongin Pasian in tuate gel a beisak hun hong tung ding hi. Pumpi pen paktatna-in zatding hilo a, Topa' na sepna-in zatding hizaw hi. Topa in pumpi-a' ding na hong sem hi.
			</verse>
			<verse book="46" chapter="6" verse="19-20">Na pumpi uh, Pasian in a hong piak, note' sungah a teng Khasiangtho' biakinn ahih lamtak theilo na hi uhhiam? Note' pumpi, nomau' neihsa hilo a, Pasian-a' a hihi. 20 Note pen Pasian in a hong leisa na hih manun na pumpi uh Pasian' minthan'na dingin na zang un.
			</verse>
			<verse book="46" chapter="9" verse="26-27">Tua ahih manin ngimna neilopi-in a mawktai ka hi kei a, huihlak khawng a mawktuptup ka hi kei hi. 27 Kimawlna sungah midangte a kihel dingin a sam hinapi-in tua kimawlna-ah a kihel zolo mi ka suahkhak lohna dingin ka pumpi sekin hoihtakin ka ki-uk hi. 
			</verse>
			<verse book="46" chapter="10" verse="31">Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian' minthan'na dingin na hih un.
			</verse>
			<verse book="46" chapter="14" verse="32-33">Pasian in eite ahi zelzul dingin a hong sam hilo a, hoihtak nuamtakin a om dingin a hong sam ahih manin Pasian' thu gen ding lawpna lungsim pen a gen dingpa a ki-ukzawh ding a kisam a hihi. Pasian' pawlpi mite khempeuh lakah a kizang ngeina ahih mah bangin,
			</verse>
			<verse book="46" chapter="14" verse="40">Na khempeuh a kilawm a kituakin na hih un.
			</verse>
			<verse book="47" chapter="7" verse="1">Tua ahih manin ka hong it lawmte aw, pumpi leh lungsim a ninsak theite khempeuh panin kisian'suahin, Pasian zahtakna tawh nungta-in siangtho sinsenin om ni.
			</verse>
			<verse book="48" chapter="5" verse="16">Note kiangah ka hong gen thu in: Khasiangtho' hong sawlna bangin gamta unla, na pumpi uh utna bangin gamta kei un.
			</verse>
			<verse book="48" chapter="5" verse="22">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi.
			</verse>
			<verse book="48" chapter="6" verse="1">Sanggamte aw, mi khatpeuh a gamta khial a om ciangin, Khasiangtho' deihna bangin a nungta note in tua a khialpa a manin a gamtatkik theihna dingin thunem zangin na huh un. Note in zong amah bangin ze-etna na tuahkhak lohna dingun na kikem un.
			</verse>
			<verse book="48" chapter="6" verse="16">Hih ka thugenna a zui mite-a kipanin Pasian' mite khempeuh tungah Pasian in nopsakna leh hehpihna thupha hong pia ta hen.
			</verse>
			<verse book="49" chapter="2" verse="10">Eite a hong bawlpa pen Pasian hi a, Zeisu Christ tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite' omzia dingin a na ngaihsut kholhsa a hihi. 
			</verse>
			<verse book="49" chapter="4" verse="1">Tua ahih ciangin Topa' na ka sepna hangin thong a kia keimah in note' nuntakzia dingin a hong deihna tawh a kilawm a kituakin na nuntakna dingun ka hong hanthawn hi.
			</verse>
			<verse book="49" chapter="4" verse="23-24">na lungsim uh leh na ngaihsutna uh thaksuak sak un. 24 A thutang a siangtho ahihna thu, nuntakna mahmah panin a kilangsak, Pasian' pian'zia tawh kibangin a kibawl na ngeina thak uh bangin na nungta un.
			</verse>
			<verse book="49" chapter="4" verse="27-28">Dawimangpa in hong suksiat theihna ding hun omsak kei un. 28 Guta ngeite in gu nawnloin, ama nuntakna ding thuman takin thalawhin, mizawngte zong a huhtheih laina dingin thatang tawh nasep ding kipan ta uh hen.
			</verse>
			<verse book="49" chapter="5" verse="16">Tuhun pen hun hoihlo hun ahih manin na hun neih khempeuh uh a hoih lamin zang un.
			</verse>
			<verse book="50" chapter="2" verse="1">Note, Christ tawh kipawlin na nuntakna uh in note hong thahatsak hi. Khasiangtho tawh kikhawlin, khatlekhat kihehpihin, dikna na kibawl uhhi.
			</verse>
			<verse book="50" chapter="4" verse="9">Keima genna leh ka gamtatna panin thei-in na san' uh thute, nomau pumpi mahmah tawh na zui un. Tua hi leh nopsakna a hong piathei Pasian in note hong ompih ding hi.
			</verse>
			<verse book="51" chapter="2" verse="23">Hih bang gamtatnate pen a tungthamin i et ciangin limtakin biaknopna lungsim a piangsak ding, kiniamkhiatna a piangsak ding, pumpi ki-ukzawhna a piangsak ding tawh kibang hi. Ahi zongin a taktakin hihte khat beek in pumpi ki-ukzawhna piangsak zolo hi.
			</verse>
			<verse book="54" chapter="3" verse="2">Tua ahih manin siate pen paubaan'na a neilo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin leh leengla do a siam mi, thuhilh a siam mi,
			</verse>
			<verse book="54" chapter="4" verse="7-9">Pasian' thu tawh a kituaklo, a haihuai tangthu phuahtawmte ngaihsutin na nei vet kei in. Pasian' deihna tawh a kituakin na nuntak zawhna dingin na kisin in. 8 Pumpi kisekin kisinna manpha hi. Ahi zongin kha thu-ah kisekin kisinna pen tuhun laitak leh a hong tungding hunah nuntakna hong piathei ahih manin manphazaw lai hi, 9 ci-a kigen pen a man taktak thu hi a, umin sin dingin a kilawm thu a hihi.
			</verse>
			<verse book="55" chapter="1" verse="7">Banghang hiam cihleh Pasian in eite tungah meidawina lungsim hong guan'lo a, thahatna, ki-itna, pumpi ki-ukzawhna lungsim hong guan' hizaw hi. 
			</verse>
			<verse book="55" chapter="2" verse="5">Kimawl kidemna-ah a kihel mi khatpeuh in kimawlna ngeina zui lopi-in gualzawh pahtawina ngah theilo hi.
			</verse>
			<verse book="55" chapter="2" verse="21">Mi khatpeuh a hoihlo na khempeuh panin kikemin a siangtho takin a om nak leh na hoih nam khempeuh a sem dingin a Topa tungah ki-apin, a Topa tungah a manpha suak ahih manin a thupi diakte-ah amah kizang ding hi.
			</verse>
			<verse book="56" chapter="1" verse="8">zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, leh a kisekzo mi hi ding uhhi.
			</verse>
			<verse book="56" chapter="2" verse="6">Tua mah bangin khangnote zong amau pumpi a ki-ukzawhna dingun na hanthawn pha in.
			</verse>
			<verse book="56" chapter="2" verse="12">Eite in i lamet, a lian Pasian leh eite hong Hon Zeisu Christ a vangliatna hong kilatkik ding hun ngakin i om laitakin i biakna tawh a kituaklo thute leh leitung nate deihna phiatin, lungsim hi hithiatin omin, thutangin, hih leitungah Pasian' deihna bangin i nuntakna dingin tua hehpihna thu in eite hong hilh hi.
			</verse>
			<verse book="56" chapter="2" verse="14">I mawhna khempeuh panin hong honkhia ding leh ama neihtuam i suahtheihna dingin Zeisu amahmah hong kipumpiak a, eite pen gamtat hoih gamtat ding a lawp mahmah ihi hi.
			</verse>
			<verse book="58" chapter="12" verse="5-6">Pasian in note, tate, hong ci-in hong hanthotna thu mangngilh khinta na hi uhhiam? Pasian in note kiangah, "Ka ta aw, Topa' hong thuhilhna zangkhai ngaihsut kei in la, gim a hong piak ciangin lungkia kei in. 6 Banghang hiam cihleh Topa in a it mite thuhilh a, ta taktakin a ngaihsut mite a taii hi," hong ci hi.
			</verse>
			<verse book="59" chapter="3" verse="2">Eite khempeuh a khialthei zelzelte vive ihi hi. Kampauna-ah a khial ngeilo mi a om leh a cingtaak mahmah hi a, a pumpi zong a ukzo mi a hihi.
			</verse>
			<verse book="59" chapter="4" verse="17">A hoih a manin gamtat ding thei napi-in a gamta lote a khial a hihi.
			</verse>
			<verse book="60" chapter="1" verse="15">Note a hong sampa a siangtho ahih mah bangin note zong na gamtatna khempeuh uhah na siangtho un. 
			</verse>
			<verse book="60" chapter="4" verse="7">Na khempeuh a beina ding hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.	
			</verse>
			<verse book="61" chapter="1" verse="5-7">Hih thu hangin na upna ban uhah gamtat hoihna na behlap unla, na gamtat hoihna uh thutheihna tawh na behlap un; 6 na thutheihna uh pumpi ki-ukzawhna tawh na behlap unla, na pumpi ki-ukzawhna uh thuakzawhna tawh na behlap un; na thuakzawhna uh Pasian' deih bangin gamtatna tawh na behlap unla, 7 Pasian' deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawhna dingun na hanciam un.    
			</verse>
			<verse book="62" chapter="1" verse="6">Tua ahih manin Pasian tawh ka kipawl hi, ci napi-in khuamial tawh kisai gamtatnate i gamtat leh i kampauna leh i gamtatna tawh zuauthu a gen ihi hi.
			</verse>
			<verse book="62" chapter="2" verse="6">Pasian tawh ka kipawl hi, a ci mi khempeuh, Zeisu Christ a gamtat bangin a gamtat ding a hihi.
			</verse>
			<verse book="62" chapter="5" verse="18">Pasian' tate in mawhna bawbawllo uhhi. Pasian' Tapa in amaute kem a, Dawimangpa in amaute susia zolo hi.
			</verse>
			<verse book="65" chapter="1" verse="19">Hih mite in pawl kikhenna piangsakin, amau pumpi deihna bangin gamta uh a, Khasiangtho zong neilo uhhi.
			</verse>
			<verse book="66" chapter="3" verse="19">Ka it mite thuhilhin ka taii hi. Tua ahih manin lungsim tak tawh na mawhna panun kisik kik un.

			</verse>
		</category>
		<category id="46">
			<verse book="2" chapter="20" verse="17">"Na vengte uh inn na deihgawh kei ding uhhi. Na vengte uh zi hita leh, ama nasempa hita leh, ama nasemnu hita leh, ama bawngtal hita leh, ama la hita leh, na vengte-a' ahi na khat peuhpeuh na deihgawh kei ding uhhi," a ci hi.
			</verse>
			<verse book="7" chapter="14" verse="12-13">Tua ciangin Samson in amaute kiangah, "Note' mai-ah thuhaksa khat hong gen ning. Hih pawi ni sagih sungin a thu mukhia-in bang hiam cih nong gentheih uh leh saihadial puan silh sawmthum leh pawipuan silh sawmthum note kong pia ding hi. 13 Ahih hangin bang hiam cih nong gentheih kei uh leh saihadial puan silh sawmthum leh pawipuan silh sawmthum kei nong pia ding uhhi," a ci hi. Tua ciangin amaute in ama kiangah, "Na thuhaksa hong gen in, za dih ni," a ci uhhi.
			</verse>
			<verse book="19" chapter="24" verse="1">Leitung leh a tunga omte, leitung leh a tunga tengte { Topa}-a' a hihi.
			</verse>
			<verse book="20" chapter="3" verse="5">Na lungsim khempeuh tawh { Topa } muang in la, nang' theihna suang kei in.
			</verse>
			<verse book="20" chapter="3" verse="7">Nangmah a pilin kingaihsun tawm kei in la, { Topa } zahtakin a sia peel in.
			</verse>
			<verse book="20" chapter="10" verse="4">Thadahna in zawn'na hi a, thanuamna in hauhna hi.
			</verse>
			<verse book="20" chapter="13" verse="11">Ol takin hauhpakna oltak mahin kiamkik pah a, haksapi-in hauhtohna khangto semsem hi.
			</verse>
			<verse book="20" chapter="15" verse="27">A manloin sum ngahna in innsung lungkhamsak a, sumgolh a deihlote a nuntak sauvei nuam hi.
			</verse>
			<verse book="20" chapter="16" verse="33">Mite in bangbangin ai a san zongin, a piang ding thu pen { Topa' } deihna bangbek hizaw hi.
			</verse>
			<verse book="20" chapter="21" verse="5">Limtakin ngaihsunin geelgeelna pen hauhna lampi hi a, nawhsa-in lopthop hihna pen zawn'na lampi a hihi.
			</verse>
			<verse book="20" chapter="21" verse="25-26">Mi thadahpa in na sem nuamlo ahih manin amahmah a kithattawm a hihi. 26 Mihoihlote in lungkim hun neiloin deih thuah tawntung uh a, mihoihte cingh-in piakhia tawntung uhhi.
			</verse>
			<verse book="20" chapter="23" verse="4">Hauhnop man bekin sum' sila suak kei unla, a manloin gamtakha kei un.
			</verse>
			<verse book="20" chapter="28" verse="19-20">Nakpi takin lo a khopa hau mahmah a, bangmahin a kimang tumlo na a sempa zawng mahmah hi. 20 A citak mipa in thupha tampi ngah ding a, a hau baih nuam mipa in gim tuak pelmawh ding hi.
			</verse>
			<verse book="20" chapter="28" verse="22">A huaiham mi in a hauhna dingin huai mengmeng a, a tawpna-ah a zawn' ding lamtak phawkkhalo hi.
			</verse>
			<verse book="21" chapter="5" verse="10">Sum deihna lungsim na neih leh lungkim hun cih na thei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi a hihi.
			</verse>
			<verse book="37" chapter="2" verse="8">Leitunga a om ngun leh kham khempeuh keima-a' a hihi.
			</verse>
			<verse book="42" chapter="12" verse="15">Tua ciangin Zeisu in amaute khempeuh kiangah, "Hoihtakin kidawm unla, na huaiham lohna dingun kikem un. Banghang hiam cihleh bangzahta-in mi khat a hauh hangin a neihsa tawh a nuntakna taktak kicing zolo hi," a ci hi.
			</verse>
			<verse book="42" chapter="16" verse="13">"To nih' na a semkhawmzo nasem kuamah omlo hi. A to khat mudahin khat it ding a, khat beelin khat a simmawh ding hi. Pasian' na leh leitung sum na na semkhawmzo kei ding uhhi," a ci hi.
			</verse>
			<verse book="43" chapter="2" verse="14-16">Biakinn huangsung a lut ciangin bawng, tuu, leh kawl vakhu zuakte mu a, sumkhekte zong a sumkhekna sabuai-ah a tu mu hi. 15 Amah in zong khauteep bawlin biakinn huangsung panin tuu leh bawng-a kipan ganhing khempeuh hawlkhia a, sumkhekte' sabuai zong sawnpaih sakin a sum khempeuh a thehthang sak hi. 16 Tua ciangin kawl vakhu zuakte kiangah, "Na kawl vakhute uhhih lai panin paikhiatpih un. Ka Pa' inn pen sumzuakna inn phualpi-in nei kei un," a ci hi.
			</verse>
			<verse book="44" chapter="20" verse="33-35">Kuama neihsa, ngun, kham, leh puante en' dingin ka ngaihsun ngei kei hi. 34 Kei leh ka kithuahpihte' kisapna khempeuh ka ngahtheihna dingin keima khut mahmah tawh na ka sepna thu note in na thei uhhi. 35 Topa Zeisu mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi," ci-in a vaikhak hi. 
			</verse>
			<verse book="45" chapter="1" verse="29-32">Siatna nam khempeuh ahi, hoihlohna, huaihamna, khatlekhat kisiatsak nopna, hazatna, mi thahna, kitotna, khemna, a sialam bekbek ngaihsutna, zuau genna, 30 mi gensiatna, Pasian muhdahna, midangte a heh theih a maizum theihna dingin gamtatna, kiphatsakna, kisialhna, thusia bawlna, nu leh pate' thu man'lohna, 31 gamtatsiatna, ciampelna, midangte khuallo, hehpihna neiloin, a sia namkim a gamta uhhi. 32 Tua bangin a gamtate in sihna thuak ding hi, ci-in Pasian' thukhenna thei napi-in, tua bangin amaute a gamtat uh banah, tua bangin a gamtate pakta-in a awi zawsop lai uhhi.
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="46" chapter="4" verse="2">Nasem i cih mite pen a topa uh tungah citakin a thuman ding uh kisam hi.
			</verse>
			<verse book="46" chapter="6" verse="10">a gutate, a huaihamte, zukhamte, mi gensiate, ahih kei leh mi' na a sutte khat beek, Pasian' Ukna sungah lutthei hetlo ding hi.
			</verse>
			<verse book="46" chapter="6" verse="12">"Ka ut peuhpeuh ka hihtheihna ding thu om hi," a ci omkha ding hi. Ahi zongin na khempeuh hihding kilawmlo hi. Kei zong ka ut khempeuh ka hih theih hangin tua bang gamtatna khat peuhpeuh' sila ka suak nuam kei hi.
			</verse>
			<verse book="49" chapter="4" verse="28">Guta ngeite in gu nawnloin, ama nuntakna ding thuman takin thalawhin, mizawngte zong a huhtheih laina dingin thatang tawh nasep ding kipan ta uh hen.
			</verse>
			<verse book="49" chapter="5" verse="3">Note pen Pasian' mi na hih manun note lakah nulepa khialhna, a kilawmlo-a gamtatna, huaihamna cihte genin zong na nei vet kei un.
			</verse>
			<verse book="49" chapter="5" verse="5">Nulepa khialhna a gamta mi, a kilawmlo-a a gamta mi, leh a huaiham (huaihamna zong milim biakna zahin sia hi) mite in Christ Ukna leh Pasian Ukna sungah bangmah ngah nei hetlo ding ahihna uh teltakin thei ta un.
			</verse>
			<verse book="50" chapter="2" verse="4">Note' phattuamna ding bek ngaihsun kei unla, midangte' phattuamna ding ngaihsutsak zaw un.
			</verse>
			<verse book="50" chapter="4" verse="8">Sanggamte aw, a tawpna-ah ka hong gennop thu in, a hoih leh a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, leh a pahtakhuai thute a hihi.
			</verse>
			<verse book="51" chapter="3" verse="6">Ama thu a manglo mite tungah hihbang gamtatna hangin Pasian' hehna hong tung ding hi.
			</verse>
			<verse book="52" chapter="4" verse="11">Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, leh note' nuntakna ding na na sepna ding uh hanciamin nei un
			</verse>
			<verse book="52" chapter="5" verse="22">a sia lamsang peuhmah pelh un.
			</verse>
			<verse book="53" chapter="3" verse="10">Note tawh ka hong omkhawm lai-un, "Na a sem nuamlo mi peuhmah an nesak kei un," ci-in ka hong gen uhhi.
			</verse>
			<verse book="54" chapter="5" verse="18">Banghang hiam cihleh Laisiangtho in, "Buh a cil bawngtal muk na tuam kei in," a cih banah, "Nasempa in a thaman a ngahding a kilawm ahi hi," na ci hi.
			</verse>
			<verse book="54" chapter="6" verse="9-10">Ahi zongin a haunuam mite in ze-etna a tuamtuam thuak a, duhhopna huaihamna a haivai thute-ah awkcipin, haksatna leh siatna a tuahlawh uhhi. 10 Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uhhi.
			</verse>
			<verse book="58" chapter="13" verse="5">Sum deihluatna tawh na kipelhna dingun na nuntakna uhah kikem unla, na neihzah uh tawh lungkim un. Pasian in, "Note ka hong nusia ngei kei ding a, ka hong tamasak ngei kei ding hi," hong ci hi.
			</verse>
			<verse book="59" chapter="1" verse="14-15">Mi khatpeuh in ama deihna zui-in a gamtat ciangin mawhna a piangsak a hihi. 15 Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.
			</verse>
			<verse book="60" chapter="4" verse="10">Pasian' piak na a zatsiamte bangin Pasian' kiang panin na ngah uh nate, midangte' phattuamna dingin na zang un.
			</verse>
			<verse book="61" chapter="2" verse="19">Amaute pen siatna a piangsak thei zongsatna lelin sila hinapi-un mite tungah suahtakna ding thu a gen uhhi. Banghang hiam cihleh mite pen, a hong zo peuhpeuhte' sila ihi hi.

			</verse>
		</category>
		<category id="47">
			<verse book="6" chapter="8" verse="15">Tua ciangin amau' mai-ah Joshua leh Israel-te khempeuh kilelsak khem uh a, gamlak lamah a tai uhhi.
			</verse>
			<verse book="6" chapter="9" verse="11-13">Ka upate uh leh ka gamsung uha a teng mite khempeuh in kote kiangah, ‘Na khualzinna ding uh lam-an bawl unla, amaute a dawntuah dingin pai-in amaute kiangah, "Kote, na nasem ka hi uhhi. Tua ahih ciangin kote tawh thuciamna hong bawl un," va ci un,’ hong ci uhhi. 12 Hih lai-ah ka anlum uh om hi. No kiangah a hong pai dingin kong din'khiat ni uh, khualzin lam-an dingin ka inn panun ka guan' laitakun lum lai hi. Ahih hangin tu-in en un, keu-in ap hi. 13 Hih leenggahzu umte ka thun laitakun a thak a hihi. Tu-in en un, puakgawp ta hi. Hih ka puante uh leh ka khedapte uh khual gamlapi zinna-in paatgawpta hi," a ci uhhi.
			</verse>
			<verse book="6" chapter="9" verse="22">Joshua in amaute samin amaute kiangah, "Banghangin kote' nai hih lai-ah a teng hinapi-in, ‘Note' kiang panin gamla mahmah ung,’ cihna tawh kote hong khem na hi uhhiam?
			</verse>
			<verse book="9" chapter="16" verse="7">Ahih hangin { Topa } in Samuel kiangah, "A tungtham hita leh a tun' san'na hita leh en kei in. Banghang hiam cihleh amah ka nolh hi. { Topa } in mihingte' muh bangin mulo hi. Mihingte in a pualam a kilangte en a, ahih hangin { Topa } in a lungsim en hi," a ci hi. 
			</verse>
			<verse book="9" chapter="21" verse="13">Tua ahih ciangin amaute' mai-ah a gamtat kheelin, amaute' muhna-ah a hai-in kibawl a, kulhkongkhakte tung kui gawpin, a khamul tungah a cilphuan kaisuksak hi.
			</verse>
			<verse book="10" chapter="13" verse="5-6">Jonadab in ama kiangah, "Na lupna tungah lum in la, a cina kineih in. Nangmah a veh dingin na pa hong pai ciangin ama kiangah, ‘Keimah in mu-in ama khut panin an ka nek theihna dingin ka sanggamnu Tamar hong paisakin annek ding hong piasak in la, ka muhna-ah an hong bawl sak in,’ ci in," a ci hi. 6 Tua ahih ciangin Ammon lumin a cina kineih hi. Amah a en dingin kumpipa a pai ciangin Ammon in kumpipa kiangah, "Ama khut panin ka nek theihna dingin ka sanggamnu Tamar hong paisakin mohpheng nih khawng na bawlsakna ding kong thum hi," a ci hi.
			</verse>
			<verse book="10" chapter="14" verse="2">Tua ahih ciangin Joab in Tekoa-ah mi sawlin tua panin numei pil khat la-in ama kiangah, "Dahin a kap kineih in la, dahna lim puante silh in. Sathau nilh kei in la, misi hangin ni tampi a thum khin numei bangin gamta in.
			</verse>
			<verse book="10" chapter="22" verse="45">Keimah mai-etin gamdang mite ka kiangah hong pai uhhi. Amaute in ka thu a zak phetun, ka thu hong mang uhhi.
			</verse>
			<verse book="11" chapter="14" verse="5-6">Tua ciangin { Topa } in Ahijah kiangah, "En in, a tapa tawh kisai nangma kiangah thu a dong dingin Jeroboam' zi hong pai hi. Banghang hiam cihleh a tapa a ci na hi. Tua bang tua bangin tuanu tungah na gen ding hi," a ci hi. Amah hong pai ciangin numei dang khatin kineih hi. 6 Ahih hangin Ahijah in amah kongkhak hong tun' a kheging a zak ciangin, "Hong tum in Jeroboam' zi aw, banghangin midang khat kineih na hi hiam? Nang-a' dingin thugik khat kei tungah hong kipia hi.
			</verse>
			<verse book="19" chapter="18" verse="44">Ka thu a zak phetun amaute in hong mang pah uh a, gamdang mite in kei hong mai-et uhhi.
			</verse>
			<verse book="19" chapter="26" verse="4">Mikhialte tawh tukhawm loin, thusim neite tawh ka kipawl kei hi.
			</verse>
			<verse book="19" chapter="62" verse="4">Amah a zaliatna panin sukniam ding bekbek amaute in a sawm uhhi. Amaute in thuman lo-ah nuamsa mahmah uhhi. Amaute in a kampi uh tawh phat khem uh a, ahih hangin a sungtawng uhah samsiat uhhi.
			</verse>
			<verse book="20" chapter="12" verse="9">Nektawm ding neilopi-in milian bangin omna sangin nuntakna ding na semin mi mawkmawk hihna hoihzaw hi.
			</verse>
			<verse book="20" chapter="13" verse="7">Mi pawlkhatte, zawng napi-in kihausak uh a, mi pawlkhatte, hau napi-in kizawngsak uhhi.
			</verse>
			<verse book="20" chapter="18" verse="24">Lawm pawlkhatte sauvei kimanglo a, lawm pawlkhatte sanggam sangin kipzaw hi.
			</verse>
			<verse book="20" chapter="24" verse="11-12">Thah dinga a kikaikhia mipa honkhia in la, sihna ding mun a zuan mipa lehkaih kik in. 12 Ke'n theikha kei ing, na cihnop hangin lungsim a thei Pasian in theitel veve hi; nang hong encik Pasian in hong teltheihna phawk in. Mi khempeuh a gamtatna bangin a thukkik ding hi.
			</verse>
			<verse book="40" chapter="5" verse="28">Ahi zongin ke'n kong genin-ah: Mawhpih nopna lungsim tawh numei khat a en mi peuhmah in a lungsimah tua numei tawh a mawh a hihi.
			</verse>
			<verse book="40" chapter="6" verse="24">"Kuamah, to nih' sila hikhawm theilo hi. Khat mudahin khat it ding a, khat tungah thumanin khat simmawhbawl ding hi. Note in Pasian' na leh leitung sum na na semkhawm zo kei ding uhhi.
			</verse>
			<verse book="40" chapter="7" verse="15">"Kamsang taktak a hilote na muh uh ciangin limtakin kikem un. Amaute in a tungthamah tuu lim hong pua-in, ahi zongin a sungtawng taktak uh ngia hangsan bang ahi uhhi. 
			</verse>
			<verse book="40" chapter="15" verse="7-9">Na tungthamun mihoih a kineihkhem mite aw, Isaiah in note' thu a genna man mahmah hi. Tua a genna-ah, 8 ‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi. 9 Mihingte' bawltawm thukhamte, Pasian' thukham zahin mite tungah hilh uh ahih manin kei hong biak hangun a kiman'na omlo hi,’ ci hi," ci-in a dawng hi.
			</verse>
			<verse book="40" chapter="22" verse="18">Ahi zongin Zeisu in amau' gitloh geelna thei ahih manin, "Mihoih a kineihkhem mite aw, banghangin kei hong thangsiah se na hi uhhiam?
			</verse>
			<verse book="40" chapter="23" verse="13-15">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in vantung ki-ukna sungah mite a lut theihlohna dingin kong na khakcip uhhi. Note lah na lutnuam kei uh a, a lutnuamte lah na lutsak kei uhhi. 14 "Mihoih a kineihkhem, no Thukham hilh siate leh Pharisee mite in gimna na thuak ding uhhi. Meigong numeite tungah nuamtak sa-in a neihsa teng uh laksakin na zangmang uh a, mite in mihoih hong saktheihna ding na deihna-un thu saupipi na ngen uhhi. Hih bangin na gamtatna uh hangin na gim thuak ding uh nasiazaw kan lai ding hi. 15 "Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in mi khat bek nangawn na ngah zawhna ding uh na hanciamna-un leitung tuitung lumletin khual na zin uh a, na ngahsunte uh zong note zah nihin a siahuai, hell khuk tungding mi na suah uhhi.
			</verse>
			<verse book="40" chapter="23" verse="23-28">Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in Pasian tungah lengmasel, masala, leh kummin sing namtui-a kipanin meh namtui nam khempeuh, sawmah khat pia napi-in, thukham sungah a thupizaw ahi thutang, hehpihna, leh thumante na don kei uhhi. Adangte nusia tuanloin hih thute na zuihding uh a hihi. 24 A makai ding hinapi-in, mittaw bangin bangmah tumloteng thupi ngaihsutin, a thupiteng na nusiakha uh a, tui tawh na dawnkhop khaklohna dingun thovai khaih napi-in kalaoh a nawmvalhkha tawh na kibang uhhi. 25 "Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in hai leh kuangte a pualam na siangsak uh a, ahi zongin tuate sungah, thatanghat thu leh huaihamna tawh mi-a' na suh uh nate a om hi. 26 A mittaw Pharisee mite aw, a pualam zong a siangtho a suahtheihna dingin hai leh kuang sunga a om nate a siangtho hisak phot un. 27 "Mihoih a kineihkhem, no Thukham hilh siate leh Pharisee mite in gimna na thuak ding uhhi. Note pen leikang tawh a kizut manin a pualam a hoih mahmah tawh kibang napi-in a sungah misi guh leh a kihhuai nin nam khempeuh a omna hankhuk tawh na kibang uhhi. 28 Tua mah bangin note zong mite' muhin mihoih mahmah bang napi-in na sung tawng taktak uhah mawhna leh kineihkhemna bek a om hi.
			</verse>
			<verse book="40" chapter="24" verse="51">a topa in nakpi takin gim pia-in, mihoih a kineihkhemte' gimthuak dingteng thuaksak ding a, amah kapin a hagawi ding hi
			</verse>
			<verse book="41" chapter="7" verse="6-7">Zeisu in amaute dawng a, "A tungthama a hoihin a kilangkhem note' thu, Isaiah in a genkholhna man mahmah hi. Ama genna-ah, ‘Pasian in hih bangin gen hi: Hih mite in a kampi bek uh tawh kei hong zahtakbawl uh a, a lungsim taktak uh kei tawh kigamla hi. 7 Mihingte' bawltawm thukhamte, Pasian' thukham zahin mite tungah hilh uh ahih manin, kei hong biak hangun a kiman'na om lo hi,’ ci hi.
			</verse>
			<verse book="41" chapter="12" verse="40">Meigong numeite tungah nuamtaksa-in a neihsate laksakin zangmang uh a, mite in mihoih a saktheihna ding uh a deihna hangun thu saupipi a ngen uhhi. Amau' kineihkhemna tawh kizui-in a gimthuak ding uh lianzaw ding hi," a ci hi.
			</verse>
			<verse book="41" chapter="13" verse="22">Banghang hiam cihleh Christ kineihkhemte leh kamsang kineihkhemte hong piang ding a, ahihzawh leh, a teelsa mite nangawn a khemna dingun lim leh na lamdangte hong bawl ding uhhi.
			</verse>
			<verse book="42" chapter="6" verse="26">"Mi khempeuh in note hong pahtakbawl ciangin gimna a thuakding na hi uhhi. Banghang hiam cihleh a pu a pate un zong tua bangmahin kamsang zuaute a pahtakbawl uhhi.
			</verse>
			<verse book="42" chapter="20" verse="20">Tua ahih manin a hunhoih ngakin vil gige uh a, ukna aana a neite' khutsungah Zeisu a aptheihna dingun ama kampau tawh a mat nopna-un, lungsim takpi tawh thudong a va kineihkhem dingin mi pawlkhat thukan dingin a cial uhhi.
			</verse>
			<verse book="42" chapter="20" verse="47">Meigong numeite tungah nuamtaksa-in, khemin a neihsateng uh laksak uh a, mite in mihoih a sakna ding uh a deihna-un thu saupipi a ngen uhhi. Amau' kineihkhemna tawh kizui-in a gimthuak ding uh lianzaw ding hi," a ci hi.
			</verse>
			<verse book="43" chapter="4" verse="16-18">Tua ciangin Zeisu in, "Va ciahin na pasal va sam in la, hih lai-ah hong paikik un," a ci hi. 17 Numei in, "Pasal ka nei kei hi," a cih ciangin Zeisu in, " ‘Pasal ka nei kei hi,’ na cih pen man mahmah hi. 18 Pasal nga na nei khin ngei a, tu-a na ompih zong na pasal hilo hi. Tua ahih manin na thugen man mahmah hi," a ci hi. 
			</verse>
			<verse book="44" chapter="27" verse="30">Teembaw panin teembaw hawlte taikhiat sawm uh ahih manin teembaw tung panin gunkuang khiasuk uh a, teembaw mailam panin a khawlna ding sikkawipi a khiasuk ding kineih uhhi. 
			</verse>
			<verse book="45" chapter="12" verse="9">Na ki-itnate uh lungsim takpi tawh hi sak unla, a siate mudahin a hoihte lenkip un. 
			</verse>
			<verse book="46" chapter="13" verse="2">Thuhilh siamna nei-in, thusim khempeuh thei-in, na khempeuh thei-in, mualte kinsak zawhna ding upna ka neih hangin itna ka neih kei leh ka kiman'na bangmah omlo hi. 
			</verse>
			<verse book="47" chapter="5" verse="12">Note in na hong thupi ngaihsut theihna dingun koleko a hong kiphattawm zel ka hi kei uh a, lungsimtawng hoihlo napi-in a puatham siamna hangin a kisial mite nial thei-in, kote' hangin note na kisaktheihna ding uh deihna hizaw hi.
			</verse>
			<verse book="47" chapter="11" verse="13-14">Amaute pen sawltak taktak hiloin, sawltak a kineihkhemte hi uh a, a nasepna uhah zong zuau-in, Christ' sawltak taktak a battheihna dingun a meel kiseel ahi uhhi. 14 Tua pen lamdang sak ding hilo hi. Satan nangawn Pasian' vantung mi tawh a kibangin kibawltawm thei hi.
			</verse>
			<verse book="54" chapter="5" verse="8">Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu umlo mite sangin siazaw lai hi.
			</verse>
			<verse book="54" chapter="5" verse="24">Mi pawlkhatte' khialhnate kimu pahpahin mawhsakna thuakpah uh a, pawlkhatte' khialhna pen damdamin hong kinung theih hi.
			</verse>
			<verse book="55" chapter="3" verse="5-6">biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in. 6 Tua bang mite pawlkhat, mite inn-ah va hawh khiankhianin, deihna nam tuamtuam leh mawhna lungsim tawh a kidim numeite na thuzawh uhhi.
			</verse>
			<verse book="55" chapter="3" verse="13">migilote leh thuthei kineihin mi khem theite zong sia tat semsemin, amaute in mi khemkhemin, amaute mah in zong khemna a thuak ding mah uh a hihi.
			</verse>
			<verse book="59" chapter="1" verse="22">Nomau kikhem tawmin thu zak bek tawh maisak kei unla, na zak bangun zui-in semzaw un.
			</verse>
			<verse book="59" chapter="2" verse="26">Tua ahih manin hu a diiklo, hu a sanglo pumpi pen a si ahih mah bangin sepna tawh a kizomlo upna zong a si a hihi.
			</verse>
			<verse book="59" chapter="3" verse="17">Ahi zongin tunglam panin a kingah pilna a siangtho a hihi. Mi tawh kilem thei-in dik a, mi tawh kikhawl thei a, hehpihna lungsim nei-in gamtat hoih a, mi lang-etlo a, kineihkhem cihte omlo hi.
			</verse>
			<verse book="59" chapter="4" verse="8">Pasian kiang nai un. Amah in zong hong nai ding hi. Mawhneite in na khut uh silsiang unla, a kineihkhemte in na lungsim uh siangsak un. 
			</verse>
			<verse book="60" chapter="4" verse="8">Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un. 
			</verse>
			<verse book="62" chapter="1" verse="8-9">Mawhna ka nei kei hi, i cihleh eite a kineihkhem ihi a, eite a thutaklo ihi hi. 9 Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi.
			</verse>
			<verse book="62" chapter="4" verse="1">Ka it lawmte aw, kha ka nei a ci mi khempeuh' thugen um kei unla, tua thute Pasian kiang pan mah ahi hiam, ci-in kantel un. Banghang hiam cihleh leitungah kamsang a kineihkhem tampi hong om khinta hi.   
			</verse>
			<verse book="62" chapter="4" verse="4">Ka it tate aw, note, Pasian' mite na hi uh a, tua bang kamsang kineihkhemte a zokhin na hi uhhi. Banghang hiam cihleh leitung mite a pan'pih dawimangpa sangin note hong ompih Pasian vanglian zaw hi.

			</verse>
		</category>
		<category id="48">
			<verse book="1" chapter="13" verse="6-8">Tua ahih manin mun khatah a tengkhawm dingin leitang in amaute gel vak zolo hi. Banghang hiam cihleh amau' gan neihsate tam mahmah ahih manin amaute gel tengkhawm theilo uh a, 7 Abram' gancingte leh Lot' gancingte kitawng thei zel hi. Tua hun laitakin Kanaan mite leh Perez mite tua gamah teng lai uhhi. 8 Tua ciangin Abram in Lot' kiangah, "Nang leh kei' kikal, nang' gancingte leh kei' gancingte' kikalah kitotna omsak kei ni. Banghang hiam cihleh eite beh khat ihi hi.
			</verse>
			<verse book="5" chapter="1" verse="16-17">"Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat leh a sanggampa ahi a, amah tawh a om khualmipa tawh ahi zongin thu a mantakin khen un. 17 Thukhenna-ah angvan na nei kei ding uhhi. A neu leh a liante a kibangin a thu na ngai ding uh a, maitang zahtak tuam na nei kei ding uhhi. Banghang hiam cihleh thukhenna pen Pasian-a' a hihi. Note-a' dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.
			</verse>
			<verse book="9" chapter="2" verse="3">Tua bangin kiphatsakna tawh pau nawn kei in la, na kamsung pan kihihsakna gingkhiasak kei in. Banghang hiam cihleh { Topa } pen a thei Pasian hi a, amah in gamtatnate a tawi khai hi.
			</verse>
			<verse book="18" chapter="5" verse="2">Mihaipa in a hehna sihlawh a, muhdahna in sihna piangsak hi.
			</verse>
			<verse book="18" chapter="13" verse="3">Ahi zongin note tawh kam a kinial hiloin, Pasian tawh a kinial ka hihi. Pasian tawh hih ka thu ka kinial nuam hi.
			</verse>
			<verse book="18" chapter="15" verse="3">bangmaha kimanglo kampaute paulo a, phattuamna omlo dingpi-in thu seello uhhi.
			</verse>
			<verse book="19" chapter="4" verse="4">Lau-in ling unla, mawhna pel un. Na lupna tung uhah lungngai phapha unla, om khikhe un.
			</verse>
			<verse book="19" chapter="7" verse="11">Pasian pen thu a tangin a khenpa hi a, migilote tungah a heh denpa a hihi.
			</verse>
			<verse book="20" chapter="3" verse="30">Nangma tungah siatna bangmah a hong bawllo, mi khatpeuh tawh thu omlopi-in kimawk tot kei in.
			</verse>
			<verse book="20" chapter="9" verse="7-9">Mihaite thuhilh lecin hong maizumsak ding a, migilote thuhilh lecin hong sugawp ding hi. 8 Mihaite thuhilh kei in; hong mudah ding uhhi. Mipilte thuhilh in; hong it ding uhhi. 9 Mipilte thuhilh lecin pil semsemna-in nei ding a, thuman mite thuhilh lecin a thutheihna uh khang semsem ding hi.
			</verse>
			<verse book="20" chapter="10" verse="8">Mipilte in thuhilhna mang a, a hai paute in lungkhamna tuak hi.
			</verse>
			<verse book="20" chapter="10" verse="14">Mipilte in a pilna uh behlapin, mihaite a pau ciangin thusia tawh kizom pahpah hi.
			</verse>
			<verse book="20" chapter="12" verse="15-16">Mihaite pen amau mah thuman kisa tawntung a, mipilte in mi' thugenna ngai nuam uhhi. 16 Mihaite in a hehna uh langsakpah uh a, mipilte in a hehna uh ipzo hi. 
			</verse>
			<verse book="20" chapter="13" verse="10">Hilh ding utlo, kihihsakna in kitotna bek piangsak thei a, hong kithuhilh ding utna pen a hoihzaw a hihi.
			</verse>
			<verse book="20" chapter="15" verse="1">Kam nemin dawn'na in hehna damsak a, kam khauh in hehna piangsak hi.
			</verse>
			<verse book="20" chapter="15" verse="18">Lungtomna in kitotna piangsak a, lungduaina in kilemna piangsak hi. 
			</verse>
			<verse book="20" chapter="15" verse="28">Mihoihte in a kampau ding ngaihsun phot a, migilote' paupakna pen thusia tawh kizom hi.
			</verse>
			<verse book="20" chapter="16" verse="7">{ Topa' } deih bangin gamtatna pen galte nangawn lawma kaihzawhna a hihi.
			</verse>
			<verse book="20" chapter="16" verse="18">Kisaktheihna in siatna hong tuaksak a, kiphatsakna in pukna hong piangsak hi.
			</verse>
			<verse book="20" chapter="16" verse="32">Thahatna sangin lungduaina hoihzaw a, khuapi khat ukzawhna sangin eimah ki-ukzawhna hoihzaw hi.
			</verse>
			<verse book="20" chapter="17" verse="14">Kitot i kipat ciangin tui lipi cin'na phung kehsakkhak tawh kibang hi. Tua ahih manin a nasiat ma-in kitot khawlpak in.
			</verse>
			<verse book="20" chapter="17" verse="27-28">Thu a thei taktakte in gengen khollo a, a paupau khollote thumu taktak hizaw hi. 28 Mihaite pauloin om leh a pil mahin kingaihsun hi. Thungaihsun thei na hihna a kilatna dingin pauloin om khinkhian in.
			</verse>
			<verse book="20" chapter="18" verse="1-2">Midangte tawh a kipawlthei phalote amah bek thupi a kisate hi a, midangte' cih khempeuh man a sak khat beek omlo hi. 2 Mihaite in thu a teltheih zawhna ding uh kinlo uh a, pil si, a kicih theihna ding deihna bek tawh thu gen uhhi.
			</verse>
			<verse book="20" chapter="18" verse="13">thu za khin nailopi-in dawn'kikna pen haina leh maizumna a hihi.
			</verse>
			<verse book="20" chapter="19" verse="11-13">Pilna in mi lungduaisak a, mi' hong hehsaknate kiphawkmawh bawlna in minthan'na a hihi. 12 Kumpipa' hehna humpinelkai hawk bangin lauhuai a, ama pahtakna lopa tunga daitui taak bangin deihhuai hi. 13 Tapa hai pen a pa' lungkhamna hi a, zi phunphun pen a theu theilo guahciin tawh kibang hi.
			</verse>
			<verse book="20" chapter="20" verse="3">Kitot khak ding pelhna in pahtak ngahna hi a, mihaite bek kitot ding ut uhhi.
			</verse>
			<verse book="20" chapter="21" verse="9">Phun bek a thei zi tawh innsungah ten'khop sangin innkhumzang kiu khatah tangten' hoihzaw tham hi.
			</verse>
			<verse book="20" chapter="21" verse="19">A phun hat zi gilo tawh ten'khop sangin gam simthamah khat guak tangten' hoihzaw hi.
			</verse>
			<verse book="20" chapter="21" verse="23">Kampau a ki-ipzote lungkhamna tawh kipelh hi.
			</verse>
			<verse book="20" chapter="22" verse="10">Mi kiphasakte hawlkhia lecin kitotna leh kisimmawhna bei pah ding hi.
			</verse>
			<verse book="20" chapter="23" verse="9">Mihaite pil hopih kei un; amaute in a manphatna phawk theilo uhhi.
			</verse>
			<verse book="20" chapter="25" verse="24">Phun bek a thei zi tawh innsungah ten'khop sangin innkhumzang kiu khatah tangten' hoihzaw tham hi.
			</verse>
			<verse book="20" chapter="26" verse="17">Eite tawh a kisailo kitotna sunga kiphumna pen ui ommuang khat a bil-in i kaihsak tawh kibang hi.
			</verse>
			<verse book="20" chapter="26" verse="21">Meihol in mei-am ding piangsak a, sing in mei kuangsak a, migilo in kitotna piangsak hi.
			</verse>
			<verse book="20" chapter="26" verse="4-5">Mihaite' thudotna dawngdawng lecin nang zong amau mah bangin a hai na hi hi. 5 Mihaite a pilin a kingaihsut khaklohna dingin amau' haina tawh kizui-in dawng zaw in.
			</verse>
			<verse book="20" chapter="27" verse="15">Phun bekbek a thei zi pen theu hun mel a neilo guahciin tawh kibang hi.
			</verse>
			<verse book="20" chapter="29" verse="11">Mihaipa a hehna bangin kam pau-in gamta gawp a, mipilpa ahih leh ki-ipin a hehna damsak hi.
			</verse>
			<verse book="20" chapter="29" verse="22">A heh pahpahte in kitotna piangsak a, a heh baihte khial thei tawntung hi.
			</verse>
			<verse book="20" chapter="29" verse="25">Midangte kihtakna in hong lunghimawhsak a, { Topa } muan'na in hong lungmuangsak hi.
			</verse>
			<verse book="20" chapter="30" verse="17">A pa a simmawh mipa, a nu' thu a mang nuamlo mipa, va-ak in a mittang khelkhiat sakin musanete in a sa ne ding uhhi.
			</verse>
			<verse book="20" chapter="30" verse="33">Bawngnawi toktok lehang thawhbat hong suak a, mi khat' nak tupsak lehang si hong luang a, mi phin lehang kitotna hong piang hi.
			</verse>
			<verse book="21" chapter="4" verse="9-10">Mi khat sangin mi nih hoihzaw hi; amau' sepna thaman a tamzaw ngah uhhi. 10 Banghang hiam cihleh khat cimawh leh a khat in huh a, mi khat guak pen cimawh zenzen leh a huh ding omlo ahih manin a dahhuai pha mahmah a hihi.
			</verse>
			<verse book="21" chapter="5" verse="2-3">Thu ngaihsun masa-in pau in la, Pasian' tungah thu mawk ciampak kei in. Vantungah Pasian om a, leitungah nang om na hih manin na pau ding-a kilawm zahval pau kei in. 3 Lunghimawh semsem lecin na mang sia semsem ding a, tam pau semsem lecin na haina kilang semsem ding hi.
			</verse>
			<verse book="21" chapter="7" verse="9">Heh pahpah kei in; hehna a haihuai a hihi.
			</verse>
			<verse book="21" chapter="7" verse="21-22">Mi' gen khempeuh thudon kei in. Na nasempa' hong samsiatna na zakha ding hi. 22 Nang zong midang na samsiat zelzelna teltakin na kithei hi.
			</verse>
			<verse book="23" chapter="45" verse="9">Amah a Bawlpa tawh a kido mipa, beelsekpa tawh a kilehdo lei beel in gimna ngah ta hen! Tungman in amah a sekpa kiangah, "Nang in bang bawl na hi hiam, na na bawl in khutlet neilo hi," ci-in a thu sel ngam ahi hiam?
			</verse>
			<verse book="23" chapter="58" verse="4">Note in a kitawng ding, a kilai ding, gitloh gamtatin, khuttum tawh a kitum ding bekin an na tang uhhi. Hih bang lelin antan'na tawh na thungetna uh hong kingai ding ahi hiam?
			</verse>
			<verse book="24" chapter="31" verse="3">gamlapi pek panin { Topa } ka kilang hi. Keimah in nang kong it tawntung a, tua ahih manin nang' tungah kong thuman tawntung hi.
			</verse>
			<verse book="30" chapter="3" verse="3">Mi nih, thukimna om masa lopi-in lampi-ah tonkhawm thei uh ahi hiam?
			</verse>
			<verse book="40" chapter="4" verse="7">Zeisu in, "Laisiangtho mahah, ‘Na Topa Pasian na ze-et kei in,’ ci-in gen hilo ahi hiam?" ci-in a dawng hi.
			</verse>
			<verse book="40" chapter="5" verse="3-7">"Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uhhi. 4 Dahin a thum a tau mite Pasian in amaute hehnem ding ahih manin thupha ngah mi ahi uhhi. 5 A lungnem mite in Pasian' ciamsa leitang ngah ding uh ahih manin thupha ngah mi ahi uhhi. 6 Pasian' deihteng sepding a hanciamte Pasian in lungkimna ngahsak ding ahih manin thupha ngah mi ahi uhhi. 7 Midang a hehpih mite tungah Pasian in hehpihna pia ding ahih manin thupha ngah mi ahi uhhi.
			</verse>
			<verse book="40" chapter="5" verse="23-24">Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkimlohna thu na phawk leh, 24 Pasian na biakna ding nate, a biakna tau mai-ah nusia photin, pai-in na sanggampa tawh va kilem phot in la, tua khit ciangin hong paikikin Pasian biakna pia in.
			</verse>
			<verse book="40" chapter="5" verse="37">Na gen peuhmah ahi ahih leh, ‘Hi,’ ci in la, a hilo ahih leh, ‘Hilo,’ cihna tawh kicingsak in. Tua bang hiloin kiciamna kam na zat ciangin Dawimangpa tawh kizomin thumanlo na hih lamtak hong kilang hi.
			</verse>
			<verse book="40" chapter="6" verse="25">"Tua ahih ciangin note kiangah kong genin-ah: Na nuntakna dingun bang ne-in bang dawn ding cih ahi a, na pumpi uh-a' dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hilo ahi hiam?
			</verse>
			<verse book="40" chapter="7" verse="3">Banghangin na lawmte' mit sunga ninthem tang muhsak thei napi-in nangma mit sunga singluang tang phawk theilo na hi hiam?
			</verse>
			<verse book="40" chapter="12" verse="37">Banghang hiam cihleh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngahna dingun nomau kampau mah hong kibulphuh ding hi," a ci hi.
			</verse>
			<verse book="40" chapter="18" verse="15-19">"Na sanggamte uh na tung uhah hong khialh leh pai-in note gel bek theihin a khialhna va gen un. Na thu uh a hong man' leh na sanggampa uh a ngahkik na hi uhhi. 16 Ahi zongin na thu uh a hong man'nop kei leh, Laisiangtho sungah, ‘Mi nih ahih kei leh mi thum' theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. 17 Amah in tua mite' thu a man'nop kei leh pawlpite tungah a thu ko un. Pawlpite' thu nangawn a man'nop kei leh Gentail mite leh siahdongte bangin na ngaihsun un. 18 "Note kiangah a taktakin kong genin-ah: Leitungah na kham peuhmah uh vantungah zong kikham ding a, leitungah na phal peuhmah uh vantungah zong kiphal ding hi. 19 Leitungah note nih thukimin na nget uh na khat peuhpeuh, vantungah a om ka Pa in hong pia ding hi.
			</verse>
			<verse book="41" chapter="9" verse="14">Nungzui dangte' omna-ah a tun'kik uh ciangin tua lai-ah mi tampi tak na om uhhi. Thukham hilh sia pawlkhatte leh nungzuite thu na kisel uhhi.
			</verse>
			<verse book="42" chapter="17" verse="1">Tua ciangin Zeisu in a nungzuite kiangah, "Mite a puktheihna ding ze-etna hong piang hamtang ding hi. Ahi zongin tua pukna ding a piangsak mipa in gimna ngah ding hi.
			</verse>
			<verse book="43" chapter="6" verse="60-71">A nungzuite nangawn un hih thu a zak ciangun, "Hih thugen haksa lua hi. Kua in zuizo ding ahi hiam?" a ci uhhi. 61 Ahi zongin Zeisu in hih thu-ah a nungzuite' phunna thei ahih manin, "Hih ka thugenna in note hong lungkiasak ahi hiam? 62 Mihing Tapa ama omna ngei-ah a ciahto kik a mu hi le uh cin bang na ci ding uhhiam? 63 Nuntakna a piathei pen Pasian' Kha hi a, mihingte' hihtheih bangmah omlo hi. Keima hong gen thute pen nuntakna a hong piathei tua Kha thu a hihi. 64 Tua hinapi-in note pawlkhat in na um kei uhhi," a ci hi. (Zeisu in a kipat cil peka kipanin kuateng in ama thu um ding a, kuateng in amah lehpei ding cih thu thei khinzo hi.) 65 Tua ciangin Zeisu in, "Ka Pa in ahi thei dingin bawl kei leh ka kiangah kuamah hong pai theilo ding hi, ka cihna thu pen hih thu hang mah ahi hi," ci-in a genthuah lai hi. 66 Hih bangin a thugenna hangin a nung a zui a thungai mi tampi kileh kikin Zeisu zui nawnlo uhhi. 67 Tua ahih manin Zeisu in a nungzui sawmlenihte kiangah, "Note zong na ciahkik nuam mai uhhiam?" a cih ciangin 68 Simon Peter in, "Topa aw, ciah le ung kua kiang zuan mawk ding ka hi uhhiam? Nangmah in nuntak tawntungna ding thu na nei hi. 69 Tu-in nang ka hong um uh a, Pasian kiang panin a hong pai a Siangtho Pa na hihna thu ka hong thei uhhi," ci-in a dawng hi. 70 Tua ciangin Zeisu in, "Note na sawmlenih mahun ka hong teel hinapi-in khat pen dawi na suakmawk uhhi," a ci hi. 71 Sawmlenihte sung panin amah a lehpei ding ahih manin Simon Iskariot' tapa Judas thu a genna a hihi.
			</verse>
			<verse book="43" chapter="18" verse="36">Tua ciangin Zeisu in, "Keima ukna pen hih leitung gam hilo hi. Keima ukna hih leitung gam hi leh Jerusalem khua-a Jew mi uliante' khutsungah hong kipiak lohna dingin ka nungzuite in a do ding uhhi. Tua ahih manin keima ukna pen hih leitung tawh kizomlo hi," a ci hi.
			</verse>
			<verse book="44" chapter="17" verse="11">Thesaloni khuamite sangin Berea khuamite in mipi lungsim neizaw uhhi. Amaute in lawp mahmahna tawh Paul' thugente ngai uh a, Paul' thugente man taktak hiam ci-in a theihna dingun nisimin Laisiangtho a sim uhhi.
			</verse>
			<verse book="45" chapter="2" verse="1">Tua ahih ciangin midangte' thu a khen note pen kuakua hita le uh cin na suakta tuan kei ding uhhi. Midangte na mawhsakna uh thute mah note zong gamta veve na hih manun no zong a mawh mah na hi uhhi.
			</verse>
			<verse book="45" chapter="3" verse="1">Tua ahih leh Jew mite in Gentail mite sangin bang hamphatna neizaw a, vun ki-atna in bang phattuamna nei ahi hiam?
			</verse>
			<verse book="45" chapter="8" verse="9">Note sungah Pasian' Khasiangtho hong om nak leh nomau pumpi deihna bangin gamta loin Khasiangtho deihna bangin na gamta ding uhhi.    Christ lungsim a neilote Christ tawh kipawllo hi.
			</verse>
			<verse book="45" chapter="12" verse="1-2">Tua ahih ciangin sanggamte aw, Pasian in eite tam veipi tak hong hehpih ahih manin ama lungkimna ding leh ama nasepna dingin nomau mahmah a hingtangin Pasian tungah na kipiakna dingun ka hong thum hi. Tua banga kipiakna pen Pasian biakna man taktak a hihi. 2 Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="45" chapter="12" verse="5">Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi.
			</verse>
			<verse book="45" chapter="12" verse="17-19">Midangte' gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. 18 Ahih theih laiteng mi khempeuh tawh na kilemna dingun hanciam un. 19 Lawmte aw, na hehna uh kuama tungah thukkik kei unla, Pasian' thukkik dingin koih lel un. Banghang hiam cihleh Laisiangtho sungah, "Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi," ci-in kigelh hi.
			</verse>
			<verse book="45" chapter="14" verse="1">Upna neu mite pawlbawl unla, na ngaihsutna uh a kituah kei leh zong mawhsak kei un.
			</verse>
			<verse book="45" chapter="14" verse="19">Tua ahih ciangin mi tawh kilem theihna ding, leh kha thu-ah khatlekhat thahatna i kipiak theihna ding thute hanciam ciat ni.
			</verse>
			<verse book="45" chapter="15" verse="5">Note in lungsim kikhatin i Topa Zeisu Christ' Pa ahi Pasian na phatkhawm theihna dingun Pasian in thuakzawhna leh thahatna hong pia hen la, Zeisu Christ deihna bangin gamta-in khatlekhat kithutuak takin hong omsak ta hen.
			</verse>
			<verse book="46" chapter="1" verse="11">Banghang hiam cihleh sanggamte aw, note lakah kitot kiselna a omna thu, Khloe' innkuanpih mite in kei kiangah hong gen uhhi.
			</verse>
			<verse book="46" chapter="2" verse="14">Ahi zongin Khasiangtho a neilo mite in Pasian' Khasiangtho in a hong piak nate sang theilo uhhi. Khasiangtho a nei mite bek in theithei uh ahih manin amaute in tel theilo uh a, amau-a' dingin a haihuai thu khat ahi lel hi.
			</verse>
			<verse book="46" chapter="3" verse="3">Banghang hiam cihleh Pasian' deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uhhi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi.
			</verse>
			<verse book="46" chapter="6" verse="7">Note khatlekhat zum na kitut mahmah uh zong a gina hetlo na hihna uh hong kilangsak hi. Banghangin thuakzaw mailo a, sum ngamzaw mailo na hi uhhiam?
			</verse>
			<verse book="46" chapter="13" verse="8">Itna pen a tawntungin a kip a hihi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.
			</verse>
			<verse book="46" chapter="14" verse="26">Tua ahih ciangin sanggamte aw, ka hong gennop thu a tomin: Pasian bia dingin note na kikhop uh ciangin khat in la sak ding nei, khat in Pasian' thu a gen ding nei, khat in pau lamdang tawh thugen ding nei, khat in tua a kigente a khiatna gentheihna ding nei cih bangin na om ding uhhi. Hih a tuamtuamte khempeuh, pawlpi' phattuamna ding ahih ding kisam hi.
			</verse>
			<verse book="47" chapter="10" verse="3-5">Kote pen leitungah a teng mi ka hi mah uhhi; ahi zongin leitung lungsim ngimna tawh galdo ka hi kei uhhi. 4 Kote' zat galdona hiam pen leitung galhiam lelte hilo a, galte' pan'mun phualpi a susiazo ding Pasian' galhiam khauhte a hihi. 5 Mite' ngaihsutna a manlote ka thalnial gawpzo uh a, Pasian' thu theihna ding a khaktan thei nate ka susiagawp uh a, mi khempeuh' ngaihsutna zo gawpin Christ' thu a mang dingin ka bawl uhhi.
			</verse>
			<verse book="47" chapter="12" verse="20">Banghang hiam cihleh note kiangah ka hong tun' ciangin note' omzia ding ka deih bangin na omloh khakding uh leh note in keima maisuah na muhnopzia bangun na hong muhloh khakding uh ka lunghimawh hi. Note lakah kitotna, hazatna, hehna, huaihamna, mi zahpihna, mi gensiatna, kiphatsakna, leh buaina a omkhak ding ka lunghimawh hi. 
			</verse>
			<verse book="48" chapter="5" verse="22-23">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi.
			</verse>
			<verse book="48" chapter="6" verse="7-8">Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. 8 Mi khatpeuh in ama leitung pumpi deihna khaici a vawh leh sihna ngahding a, Khasiangtho deihna khaici a vawh leh Khasiangtho tung panin nuntak tawntungna ngahding hi.
			</verse>
			<verse book="49" chapter="4" verse="15-16">itna lungsim tawh thutak genin, lutang ahi Christ tawh i kibat dongin i khangto ding hi. 16 Ama ukna mangin pumpi na a tuamtuamte a kituak takin kizom a, amaute limtakin a kizop dimdiamna hangin pumpi pen pumkhat a suak thei hi. Pumpi na a tuamtuamte in amau' sepding ciat hoihtakin a sep uh ciangin itna hangin pumpi khangin a cingtaak a suak thei hi.
			</verse>
			<verse book="49" chapter="4" verse="26-29">Na heh uh ciangin, tua hehna hangin khialkha kei unla, a tawntungin heh paisuak kei un. 27 Dawimangpa in hong suksiat theihna ding hun omsak kei un. 28 Guta ngeite in gu nawnloin, ama nuntakna ding thuman takin thalawhin, mizawngte zong a huhtheih laina dingin thatang tawh nasep ding kipan ta uh hen. 29 Na kiho uh ciangin kamguh zang kei unla, na pauna uh a za mite in phattuamna a ngahtheihna dingin na-in a kimang kam hoihte bek na pau un.
			</verse>
			<verse book="49" chapter="4" verse="32">khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="49" chapter="5" verse="6">Hih bang mawhnate i bawl hangin phamawh kei, ci-in a mawk gen mite' khemsa-in ta kei un. Pasian thu mangloin hih bangin a gamta mite in Pasian' hehna a thuak ding uh a hihi.
			</verse>
			<verse book="50" chapter="2" verse="3-4">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. 4 Note' phattuamna ding bek ngaihsun kei unla, midangte' phattuamna ding ngaihsutsak zaw un.
			</verse>
			<verse book="50" chapter="2" verse="14-16">Na khempeuh phunlo, thu nialloin sem un. 15 Tua hi leh a lungsim kawi, a hoihlo leitung mite lakah paubaan'na a neilo a siangtho, Pasian' tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uhhi. 16 Tua hi leh a beisa hunah ka sepna leh ka hanciamnate a mawkna suaklo ding ahih manin Christ hong paikik ni ciangin kei ka kisial thei ding hi.
			</verse>
			<verse book="50" chapter="4" verse="2">Euodia leh Sintikhe, Topa' hangin a kilemkik ding uh ka thum nuam hi.
			</verse>
			<verse book="51" chapter="3" verse="7-9">Note pen hihbangin gamta-in a nungta ngeite na hi uhhi. 8 Ahi zongin tu-in hehna, thangpaihna, muhdahna, gensiatna, kam hoihlo pauna cihte nei nawn kei un. 9 Ngeina lui leh gamtatna lui khempeuh a beisakkhin na hihna uh kithei-in khatlekhat tungah zuauthu kigen nawn kei unla,
			</verse>
			<verse book="51" chapter="3" verse="16">Christ thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, leh biakna late na sa un. 
			</verse>
			<verse book="52" chapter="4" verse="11">Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, leh note' nuntakna ding na na sepna ding uh hanciamin nei un
			</verse>
			<verse book="54" chapter="3" verse="2-3">Tua ahih manin siate pen paubaan'na a neilo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin leh leengla do a siam mi, thuhilh a siam mi, 3 zu a khamlo mi, a ngongtatlo mi, lungsimnem mi, kitot a uklo mi, sum a deihlualo mite hi ding uhhi.
			</verse>
			<verse book="54" chapter="6" verse="3-5">Topa Zeisu Christ thu tawh a kituaklo, i biakna paizia tawh a kilehngatin thu tuamdang a hilh mite pen, 4 a kiphasak mawkmawk hi uh a, bangmah a thei hetlo ahi uhhi. Tua bang mite in thu kisel thu kinial cihte ut belin nei uh a, hazatna, lungsim kituahlohna, kizahkona, a sialamin ki-upmawhnate piangsak uh a, 5 thuman thutak zuiloin, a lungsim paizia uh a man nawnlo, biakna pen hauhtheihna ding lampi bekin a ngaihsun mite in a tawntungin kitot kiselna a piangsak uh a hihi.  
			</verse>
			<verse book="54" chapter="6" verse="20-21">Timothy aw, nang tungah a hong kipia thute hoihtakin na zui in. Mi pawlkhatte in, "Thu theihna," ci-in a ngaihsutkhak uh, Pasian' thu tawh a kituaklo, thu kihai selnate na pelh in. 21 Mi pawlkhatte in tua bang pilna a nei-in kingaihsun uh a, upna thu bulpi khahsuahna-in a nei uhhi. Note khempeuh tungah Pasian' dikna thupha hong tung ta hen.
			</verse>
			<verse book="55" chapter="2" verse="14-16">Na mite thu kinialin a kitotlohna dingun Pasian' mai-ah thupi takin na hilhkhol in. Tua bang thu kinialna in a za mite phattuamna ngahsak loin a siasak bek a hihi. 15 Pasian' thuman a mantakin hilhin, na nasepna-ah maizumna thuakloin, Pasian' pahtakna na ngahtheihna dingin na siam tawpin hanciam in. 16 Pasian tawh mite a kigamlasak semsem thei thu ginalo, a haihuai thu kikup thu kiselnate na pelh in.   
			</verse>
			<verse book="55" chapter="2" verse="23-25">Thu kihai selna, theilopi-a thu kinialnate na pelh in. Tua bangte in kitotna a pian'sak lamtak na theihsa a hihi. 24 Topa' na a sem mite, kitot a hatte hilo ding a, mi khempeuh tungah lungsim nemin, thugen siamin, thuakzawhna nei-in, 25 thunem tawh a langte' hoihlohna a puahtheite hi ding hi. Tua bang hi leh Pasian in amaute kisiksak thei ding a, thuman thutak hong thei-in,
			</verse>
			<verse book="55" chapter="3" verse="16-17">Pasian' na a sem mite mi cingtaak hi-in, na hoih namkim a septheihna dingun Laisiangtho pen Pasian' lamlahna tawh a hong kipia hi a, thuman thutak hilhna ding, a khialte taiina ding, a manlote a manin puahna ding, a manin nuntak theihna ding thuhilhna dingin a manpha mahmah a hihi. 
			</verse>
			<verse book="55" chapter="4" verse="2">hunhoih hunsia cih khen tuanloin Pasian' thu hilh ding na kin ngaihsutna ding, lungduaina tawh mite' lungsim zo-in, mite taii-in, hanthawnin na hilhna dingin thu a hong pia ka hihi.
			</verse>
			<verse book="56" chapter="2" verse="7-8">Nangma pumpi mahmah gamtat hoihna-a kipan thu khempeuhah etteh hoih dingin na om in. Lungsim takpi tawh mite' zahtaktheih dingin thu na hilh in la, 8 mite' mawhmat theihloh ding kamhoihte na zang in. Tua hi leh i langte in hong gensiat theihna ding muloin a mai uh zum lel ding hi.
			</verse>
			<verse book="56" chapter="3" verse="1-2">Na mite in hong uk kumpite leh aana neite' thu mangin, thuhoih khempeuh a sem dingin a kigingsa-in a om ding uh phawksak in la, 2 kuamah gensia loin, mite tawh kilemin kikhawl thei-in, lungsim nemin, mi khempeuh tungah a dikna ding uh na gen in.
			</verse>
			<verse book="56" chapter="3" verse="9">Ahi zongin a haihuai thu kiselna, min kigual deudau khangsimna, kitotna, thukham kitotlawhna cihte na pelh in. Tuate a kiman'na a omlo, a mawkna thu hi lel hi.
			</verse>
			<verse book="59" chapter="1" verse="19-20">Sanggamte aw, note in na theihding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un. 20 Mihingte' hehna in Pasian' sepding thuhoihte khaktan hi.
			</verse>
			<verse book="59" chapter="3" verse="5-11">Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi. 6 Leii pen mei tawh kibang hi. I pumpi na sung panin a neuno khat hinapi-in i pumpi buppi a sia suahthei a, hell khuk sung panin a hong piang mei tawh i nuntakna buppi hong kangtumsak thei hi. 7 Mihingte in gamsa, vasa, a bokvak ganhing leh tui sunga om ngasate-a kipan ganhing khempeuh zualsakin ukzo uhhi. 8 Ahi zongin siattheihna ding gukhal tawh a kidim, a omkhong theilo leii pen zualsakin a ukzo kuamah omlo hi. 9 I leii tawh eite' pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi. 10 Kam khat sung panin thupha leh thusia pusuak khawm hi. Sanggamte aw, hih bang ahi ding hi hetlo hi. 11 Tuinak khat panin tui lim leh tui limlo hong luangkhia khawm thei ahi hiam?
			</verse>
			<verse book="59" chapter="3" verse="17">Ahi zongin tunglam panin a kingah pilna a siangtho a hihi. Mi tawh kilem thei-in dik a, mi tawh kikhawl thei a, hehpihna lungsim nei-in gamtat hoih a, mi lang-etlo a, kineihkhem cihte omlo hi.
			</verse>
			<verse book="59" chapter="4" verse="1-3">Note lakah a om kitotna leh kilaina koi panin hong piang ahi hiam? Deihluatna lungsim na neih manun note' pumsung a kitoktok niloh a hihi. 2 Na na deih uh a, ahi zongin neilo na hih manun mi na thatnuam uhhi. Nate deihna lungsim na nei uh a, ahi zongin ngah zolo na hih manun kitawngin na kilailawh uhhi. Pasian kiangah na deih uh ngenlo na hih manun a ngahlo na hi uhhi. 3 Pasian kiangah na nget sun uh ciangin zong note' nopsakna ding bek ngenin, na ngaihsutna uh manlo ahih manin a ngahlo na hi uhhi.
			</verse>
			<verse book="59" chapter="4" verse="6">Laisiangtho in, "Pasian in a kihisakte nial a, a kiniamkhiatte a hehpih hi," a cih mah bangin Pasian' hong hehpihna lianzaw hi.
			</verse>
			<verse book="59" chapter="4" verse="17">A hoih a manin gamtat ding thei napi-in a gamta lote a khial a hihi.
			</verse>
			<verse book="59" chapter="5" verse="9">Sanggamte aw, Pasian in note tungah thu hong khenkhak lohna dingin khatlekhat na kiphunsan kei un. Thukhen dingpa hong nai mahmah ta a, hong tung dektak ta hi.
			</verse>
			<verse book="60" chapter="3" verse="15">Na lungsim sung uhah Christ zahtakbawl unla, amah Topa-in nei un. Note' lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna leh zahtakna lim tawh gen un.
			</verse>
			<verse book="60" chapter="4" verse="14">Christ nungzui hihna hangin mite' kosiatna na thuak uh leh note sungah a minthang Khasiangtho ahi Pasian' Khasiangtho hong om ahihna lim ahih manin a hampha mahmah na hi uhhi.
			</verse>
			<verse book="62" chapter="3" verse="18">Ka it tate aw, i kampi bek tawh ki-it loin, lungsim takpi tawh ki-itin i gamtatna tawh kilangsak ni.

			</verse>
		</category>
		<category id="49">
			<verse book="5" chapter="8" verse="2">A thupiakte na zui uhhiam, na zui kei uhhiam cih a theihna dingin note hong niamkhiatin, na lungsim uhah bang om hiam cih a theihna dingin { Topa } na Pasian un sehnel gamah hih kum sawmli sung note hong paipihna lampi khempeuh na ciamteh ding uhhi. 
			</verse>
			<verse book="11" chapter="21" verse="29">"Keima mai-ah bangzahin Ahab a kiniamkhiatna na mu hiam? Keima mai-ah amah kiniamkhiat ahih manin ama hun sungin siatna ka tungsak kei ding hi. Ahih hangin a tapa' hun sungin ama innkuan tungah siatna ka tungsak ding hi," a ci hi.
			</verse>
			<verse book="14" chapter="7" verse="14">Keima minin a kisam ka mite amau mahmah kiniamkhiatin, thu ngenin ka mai hong zong a, amau' gitlohnate panin a kihei uh leh, keimah in vantung panin ka za ding a, amaute' khialhna maisakin a leitang uh ka hoihsak kik ding hi.
			</verse>
			<verse book="14" chapter="12" verse="7">Amaute a kiniamkhiatna thu { Topa } in a muh ciangin Shemaiah' tungah { Topa' } thu hong tung hi: "Amaute kiniamkhiat ahih manin ka susia kei ding hi. Amaute ka suaktasak liailiai tei ding a, Shishak' khut tawh Jerusalem tungah ka hehna a cingin ka tungsak kei ding hi.
			</verse>
			<verse book="20" chapter="15" verse="33">{ Topa } zahtakna pen pilna mah hi pah a, kiniamkhiatna in pahtawina hong ngahsak hi.
			</verse>
			<verse book="20" chapter="19" verse="11">Pilna in mi lungduaisak a, mi' hong hehsaknate kiphawkmawh bawlna in minthan'na a hihi. 
			</verse>
			<verse book="23" chapter="50" verse="6">Hong satte, ka nung ka dawh a, ka khamulin a hong kai mite, ka paang ka dawh hi. Maizumna leh cilphihna panin ka maitang ka hei kei hi.
			</verse>
			<verse book="23" chapter="66" verse="2">Hih nate khempeuh keima bawlsa ahih manin hih nate khempeuh keima-a' ahi hi, { Topa } in ci hi. Ahih hangin kiniamkhiatin, lungsim a kitamzan mipa, keima thu-ah lau-in a ling kelkelpa, keima deih mipa a hihi.
			</verse>
			<verse book="27" chapter="10" verse="12">Tua ciangin amah in, "Daniel aw, lau kei in. Kiniamkhiat dingin na lungsim na khensat masak pen ni-a kipan, tua thu na theihtheihna dingin Pasian in na thungetna a hong zazo hi. Na thungetna bang a hong pia dingin ka hong pai hi.
			</verse>
			<verse book="33" chapter="6" verse="8">Mun khempeuhah a om no mihingte aw, { Topa } in a hoih nate hong gen khinzo hi. { Topa } in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian' thu man' ding a hihi. 
			</verse>
			<verse book="36" chapter="2" verse="3">Kiniamkhiatin, { Topa' } thupiakna a mang Judah gammi khempeuh aw, { Topa' } kiang zuan un. A manin gamta unla, kiniamkhiat un. Tua hi leh { Topa' } hehna hong kilat ciangin, tua hehna hangin gimna panin na peng khathei ding uhhi.
			</verse>
			<verse book="40" chapter="5" verse="3-5">"Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uhhi. 4 Dahin a thum a tau mite Pasian in amaute hehnem ding ahih manin thupha ngah mi ahi uhhi. 5 A lungnem mite in Pasian' ciamsa leitang ngah ding uh ahih manin thupha ngah mi ahi uhhi 
			</verse>
			<verse book="40" chapter="11" verse="28-29">"Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi. 29 Keima hakkol zangin kisuan unla, kei kiangah hong kisin dih un. Kei pen kiniamkhiatin neem hithiat ka hih manin ka kiangah na tawl uh a dam ding hi. 
			</verse>
			<verse book="40" chapter="11" verse="29">Keima hakkol kisuan unla kei kiangah kisin ta un. Ahang in, keimah lungsim nem leh lungsim ki niamkhiat mi ka hihi, na hinna un tawldamna a ngah ding hi. (ZIV)
			</verse>
			<verse book="40" chapter="18" verse="3-4">"A man mahmahin note kiangah kong genin-ah: Note kikheelin naupang na bat kei uh leh vantung ki-ukna sungah na lut ngei kei ding uhhi. 4 Hih naupang bangin a kiniamkhiat mite, vantung ki-ukna sungah a lianpen hi ding hi.
			</verse>
			<verse book="40" chapter="23" verse="12">A kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi.
			</verse>
			<verse book="41" chapter="9" verse="34-35">Kua lianpen ihi hiam, ci-in lampi-ah amau khatlekhat kisel uh ahih manin kuamah in dawng ngamlo uhhi. 35 Tua ciangin Zeisu tu a, a kiangah nungzui sawmlenihte samin, "Mi khat peuhpeuh a lianpen a suahnop leh a neupen suak photin mi khempeuh' nasem hi masa ding hi," a ci hi.   
			</verse>
			<verse book="42" chapter="1" verse="47-48">hong Hon Pasian' hangin ka nuam mahmah hi. 48 Banghang hiam cihleh a neu mahmah a nasemnu, keimah a hong phawk hi. Tu-a kipanin a khangkhangin mi khempeuh in thupha ngahnu hong ci ding uhhi.
			</verse>
			<verse book="42" chapter="14" verse="11">Banghang hiam cihleh a kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi," a ci hi.
			</verse>
			<verse book="42" chapter="18" verse="12-14">Nipikal khatin ni nih sung an ka tang a, ka ngah khempeuh sung panin sawmah khat nang tungah kong pia hi,’ a ci hi. 13 Ahi zongin siahdongpa pen a gamla simah ding a, vantung lamah zong dak ngamloin a dip humin kuncip a, ‘Pasian aw, kei mimawh mi khialpa hong hehpih in,’ ci-in a ngen hi.      14 Ke'n kong cihin-ah, hih mipa pen Pasian tawh a kilemsa-in a inn-ah ciah a, a khatpa pen tua bangin ciahlo hi. Banghang hiam cihleh a kiliansakte pen kiniamkhiatsuk ding a, a kiniamkhiatte pen a lianin kibawl ding hi," a ci hi. 
			</verse>
			<verse book="42" chapter="22" verse="26-27">Ahi zongin note lakah tua bang hilo ding hi; a lianpenpa a neupen bangin om ding a, a makai penpa a nungzui nunungpen bangin om ding hi. 27 Anne dingin sabuai-ah a tupa leh an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.
			</verse>
			<verse book="43" chapter="3" verse="30">Amah lian semsem ding a, kei ahih leh ka neu semsem ding hi.
			</verse>
			<verse book="45" chapter="2" verse="4">Pasian migi-in thu a diah hithiatna pen na kisikkik theihna ding uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uhhiam?
			</verse>
			<verse book="45" chapter="8" verse="25">I muhlohte i lamet ciangin lungduai takin i ngak thei hi.
			</verse>
			<verse book="46" chapter="3" verse="18">Note khatpeuh hih leitung ngeina-ah a pilin na kingaihsut uh leh a pil taktak na hih theihna dingun a hai na suak phot un.
			</verse>
			<verse book="46" chapter="13" verse="4-8">Itna neite a lungduai-in migi hi. Itna neite in hazatna lungsim neiloin, zong kisathei lo hi. 5 Itna neite a kilawm loin gamtalo, heh pakpaklo, mite' mawhna ciamtehlo hi. 6 Thuman lote-ah lungdam ngeilo uh a, thumante bekah lungdam uhhi. 7 Itna neite lungkia cih om ngeilo hi; a upna, a lametna, lungduai takin a ngaknate uh a mawkna cih om ngeilo hi. 8 Itna pen a tawntungin a kip a hihi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.
			</verse>
			<verse book="47" chapter="12" verse="11-12">Note in kei a hong pakta ding hinapi-in hong paktalo na hih manun note' bawlin mihai bangin kisialin ka gamta hi. Banghang hiam cihleh kei pen bangmahpi ka hihloh hangin sawltak thupi mahmahin na ngaihsutte uh sangin themkhat zong ka neuzaw tuan het kei hi. 12 Sawltak man taktak ka hihna lim a kilangsak nate, note lakah lungduai takin hong kisem a, lim, na lamdang, leh na a tuamtuamte note lakah hong kibawl hi.
			</verse>
			<verse book="48" chapter="5" verse="22-23">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi. 
			</verse>
			<verse book="49" chapter="4" verse="2">Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un.  
			</verse>
			<verse book="50" chapter="2" verse="3-11">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. 4 Note' phattuamna ding bek ngaihsun kei unla, midangte' phattuamna ding ngaihsutsak zaw un. 5 Note in Zeisu Christ lungsim puakzia na nei un. Tua lungsim puak zia in: 6 Zeisu Christ in Pasian' pianzia nei napi-in, Pasian tawh a kizakim theihna dingin thathanghat thu a suang kei hi. 7 Amah kiniamkhiat tawm zaw a, nasem lim a hong puazaw hi. Mihing bangin amah hong kibawl a, mihing teekteek mah a hong sun hi. 8 Amah hong kiniamkhiat tawm a, singlamteh tung nangawnah sihding a ut hi. 9 Hih thu hangin Pasian in a lianpenin amah koih a, min lian dang khempeuh sangin a min lianzaw-in a koih hi. 10 Tua ahih manin vantung, leitung, leinuai-a om mi khempeuh in Zeisu pahtawi-in khukdin' ding uh a, 11 Zeisu Christ, Topa ahi hi, ci-in taangko-in Pa Pasian a min thangsak ding uhhi.  
			</verse>
			<verse book="51" chapter="3" verse="12-14">Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh a hihi. 
			</verse>
			<verse book="54" chapter="2" verse="11">Numeite in gamdai takin kiniamkhiatna tawh thu ngai-in a sin ding uh a hihi.
			</verse>
			<verse book="58" chapter="10" verse="36">Pasian' deihna bangin gamta-in, ama thuciam na ngahtheihna dingun lungduai-in thuakzawhna na kisam uhhi.
			</verse>
			<verse book="59" chapter="4" verse="6">Laisiangtho in, "Pasian in a kihisakte nial a, a kiniamkhiatte a hehpih hi," a cih mah bangin Pasian' hong hehpihna lianzaw hi.
			</verse>
			<verse book="59" chapter="4" verse="10">Topa mai-ah kiniamkhiat un. Tua hi leh amah in hong lian bawl ding hi.
			</verse>
			<verse book="60" chapter="1" verse="7">Hihbang thuaknate in a um takpi mah na hihna uh hong kilangsak hi. A siathei khamte nangawn, a hoih taktak mah ahi hiam, ci-in mite in mei tawh sin uh ahih manin, kham sangin a manphazaw note' upna zong a kiptak mah ahi hiam, ci-in Pasian in hong sin ding mah a hihi. Tua bangin na thuakzawh uh leh Christ hong kilat Ni ciangin phatna, minthan'na, leh pahtawina na ngah ding uhhi.   
			</verse>
			<verse book="60" chapter="3" verse="8">A tawpna-ah kong gennop thu in: Lungsim leh ngaihsutna kikhat nei-in unau ki-itna lungsim nei unla, migi-in kiniamkhiat un.
			</verse>
			<verse book="60" chapter="3" verse="18-22">Christ mahmah zong note-a' dingin si a, Pasian' kiangah hong tun'pih theihna dingin mihoih khat pen mihoihlote' mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi. 19 Tua kha nuntakna tawh va pai-in thongkia-in a om khate kiangah thu a va hilh hi. 20 Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian' thu manglo uhhi. Teembaw sungah a om mi giat bek, tui in a suaktasak hi. 21 Tui pen note a hong honkhia tuiphumna lim hi a, pumpi panin nin sawpkhiatna lim hiloin, Zeisu Christ thawhkikna hangin lungsim siangthona dingin Pasian' tungah kamciamna lim a hihi. Tua Zeisu thawhkikna in note hong honkhia a hihi. 22 Tu-in vantungah tua Christ pai khin a, Pasian' taklamah omin, vantung mite leh ukna aana a neite khempeuh tungah a ukin a om hi. 
			</verse>
			<verse book="60" chapter="5" verse="5-6">Tua mah bangin no khangnozaw deuhte in zong a khanghamte' thu na mang un. Laisiangtho in, "Pasian in a kiphasak mite nial a, a kiniamkhiat mite a hehpih hi," a cih mah bangin na vekpi-un kiniamkhiatna puan bangin silhin, khatlekhat na na kisepsak un. 6  Pasian in ama hoihsak hun ciangin note hong laptoh theihna dingin a thahat Pasian' khutnuai-ah kiniamkhiatin na om un.   
			</verse>
			<verse book="61" chapter="2" verse="9">Tua ahih manin Topa in tua bang mihoihte a gimna uh panin suakta sakin, tua bang migilote Thukhen Ni hun dongin gimna pia-in a koihcip theihna ding siamna a nei hi.

			</verse>
		</category>
		<category id="50">
			<verse book="1" chapter="16" verse="3-4">Tua ahih ciangin, Kanaan leitangah Abram kum sawm a ten' khit ciangin Abram' zi Sarai in Egypt mi a sila numei Hagar la-in a pasal Abram' tungah zi-in a pia hi. 4 Amah in Hagar luppih a, Hagar gai hi. Amah a gai lam a kitheih ciangin kiphasakin a tonu simmawh bawl hi.
			</verse>
			<verse book="10" chapter="22" verse="28">Nangmah in mi niamte na honkhia a, ahih hangin a kiphasakte na niamkhiat hi.
			</verse>
			<verse book="11" chapter="20" verse="10-12">Benhadad in ama kiangah mi sawlin, "Samaria leitang pen kei hong zui khempeuh' khutkuak a dimzawh taak leh, pasian-te in kei hong dawm kei ta hen," a ci hi. 11 Tua ciangin Israel kumpipa in dawngin, "Ama kiangah gen un: ‘Gal a zawh khit ciangin galhiam a suahkhiapa bangin galsim dingin galhiam a kuah laipa kiphasak kei hen,’ ci un," a ci hi. 12 Bukte sungah kumpite tawh zu ne-in Benhadad a om laitakin hih thu a zak ciangin amah in a mite kiangah, "Pan'mun la un," a ci hi. Tua ciangin amaute in khuapi a simgawp dingin pan'mun a la uh hi.
			</verse>
			<verse book="14" chapter="32" verse="25">Ahih hangin a lungsim kiphasak ahih manin ama tungah phattuamna a kibawl zahin { Topa' } tungah Hezekiah in lungdam ko nuamlo hi. Tua ahih manin amah leh Judah leh Jerusalem tungah { Topa' } hehna hong tung hi.
			</verse>
			<verse book="18" chapter="22" verse="29">Pasian in mi kiphasakte niamkhiat a, mi niamte a hon hi.
			</verse>
			<verse book="18" chapter="33" verse="17">Mite in khialhna a bawl nawnlohna ding, mi kiphasakte a suahkhak lohna ding, Pasian in a deihna hangin mite kiangah thu a gen hi.
			</verse>
			<verse book="18" chapter="40" verse="11-12">A kiphasak mite en in la, na hehna tawh amaute niamkhiat gawp in. 12 Mi kiphasakte en in la, amaute niamkhiat gawp in. Migilote khempeuh a omna mun munah tuancil in.
			</verse>
			<verse book="19" chapter="18" verse="27">Bang hang hiam cih leh mi niamte na honkhia a, ahih hangin mi kiphasakte na niamsak hi.
			</verse>
			<verse book="19" chapter="22" verse="29">Hi hi, a kiphasak mi khempeuh ama mai-ah kunsuk ding uh a, a sithei mihing khempeuh ama mai-ah kun ding uh hi.
			</verse>
			<verse book="19" chapter="37" verse="35-38">Lebanon taamtak sing bangin a sang pha mahmah migilo kiphasak khat keimah in ka mu hi. 36 Ama kiangah ka paikik a, amah na om nawnlo hi. Amah ka zonzon hangin kimuzo nawnlo hi. 37 Paubaanglo mi ciamteh in la, thutang mi en in; bang hang hiam cih leh gal a phuanglo mi-a' dingin nopna a om hi. 38 Ahih hangin thupalsatte kisusiamang khin ding a, migilote' suanlekhakte kipuaseh ding hi.
			</verse>
			<verse book="19" chapter="40" verse="4">{ Topa } a muang a, mi kiphasakte lamah a kiheilo, pasian manlote lamah a pialkhialo mi thupha ngah ahi hi.
			</verse>
			<verse book="19" chapter="54" verse="2-4">Pasian aw, ka thungetna hong za in la, ka kampaute hong ngai in. 3 Bang hang hiam cih leh mi kiphasakte in kei hong langpang uh a, mi helhhawtte in thah dingin hong zong uh hi. Amaute in Pasian thudonlo uh hi. 4 Pasian, kei hong huhpa hi a, { Topa, } kei hong hupa ahi hi.
			</verse>
			<verse book="19" chapter="75" verse="4-7">A kiphasakte tungah, "Kiphasak kei un," a gilote tungah, "Kihisak kei un. 5 Kihisak kei unla, kiphatsakna tawh kampau kei un," ka ci hi. 6 Banghang hiam cihleh vangliatna pen nisuahna lam ahi a, nitumna lam ahi a, gamlak pan ahi zongin a hong pai hilo hi. 7 Mihing khat a sangsak, mihing khat a niamsak thukhenpa pen Pasian a hihi. 
			</verse>
			<verse book="19" chapter="83" verse="2-3">Bang hang hiam cih leh na galte in gamlumna piangsak uh a, nang hong mudahte kiphasak mahmah uh hi. 3 Amaute in khem siamna tawh na mite thangsiah uh a, amaute in na it mite langpangin thu kikum uh hi.
			</verse>
			<verse book="19" chapter="94" verse="2">Tho in, leitung thukhenpa aw, a kiphasak mite tungah amau' ngah ding a kilawm gimna pia ta in.
			</verse>
			<verse book="19" chapter="119" verse="21">Nangmah in na thupiaknate panin a pialkhia, a kisamsiat, a kiphasakte na thuhilh hi.
			</verse>
			<verse book="19" chapter="119" verse="51">Mi kiphasakte in kei hong zahko gawp uh a, ahih hangin nangma thupiakna panin kei ka pial kei hi.
			</verse>
			<verse book="19" chapter="119" verse="69">Mi kiphasakte in kei' thu, zuau vive gengen uh a, ahih hangin keimah in ka lungsim khempeuh tawh na thuhilhte ka zui hi.
			</verse>
			<verse book="19" chapter="119" verse="78">Mi kiphasakte zahhuaisak in. Bang hang hiam cih leh amaute in khemna tawh kei hong lumlet uh hi. Ke'n ahih leh na thuhilhte ka lungngaingai ding hi.
			</verse>
			<verse book="19" chapter="119" verse="85-86">Nangma thu a zuilo, mi kiphasakte in keimah hong siahna-in gum a to uh hi. 86 Nangma thupiakte khempeuh man taktak hi. Amaute in thuman lopi-in kei hong bawlsia uh hi. Kei hong huh in.
			</verse>
			<verse book="19" chapter="119" verse="122">Na nasempa-a' dingin nangmah hong kikham in la, mi kiphasakte hong nengniamsak kei in.
			</verse>
			<verse book="19" chapter="123" verse="3-4">Kote hong hehpih in. { Topa } aw, kote hong hehpih in. Bang hang hiam cih leh kote in ka thuak zawhloh uh simmawhna ka thuak uh hi. 4 A ut-utin a gamta mite in kote a hong zahkona, a kiphasak mite in hong simmawh bawlna hangin ka gimthuakna uh sauvei lua khinta hi.
			</verse>
			<verse book="19" chapter="138" verse="6">Bang hang hiam cih leh { Topa } lian mahmah napi-in amah in a neute don a, a kiphasakte ahih leh amah in gamlapi panin mu thei veve hi.
			</verse>
			<verse book="19" chapter="140" verse="4-6">{ Topa } aw, migilote' khutsung panin kei hong cing in la, kei, sukpaih ding a hong sawm mi ngongtatte kiang panin kei hong kem in. 5 Mi kiphasakte in keimah hong siahna-in tehlop tung sim uh a, amaute in ngenthang zakin lam gei-ah thangzak tawh kei hong siah uh hi. 6 { Topa' } tungah hih bangin ka ci hi: Nang pen keima Pasian na hi hi; ka thumna awte hong ngai in, { Topa}!
			</verse>
			<verse book="20" chapter="8" verse="13">{ Topa } zahtakna pen thusia muhdahna hi a, kiphatsakna leh kihihsakna, gamtatsia leh thuzuau ka mudah hi.
			</verse>
			<verse book="20" chapter="11" verse="2-4">Mi kiphasakte in minsiatna ngahpak ding ahih manin a hoihbekin om ding hoihzaw tham hi. 3 Midikte thumanin gamta uh a, migilote amau' hoihlohna in susia hi. 4 Hauhna in sihna ding panin hong hu theilo a, thumanna in na sih ding hong hu thei hi.
			</verse>
			<verse book="20" chapter="13" verse="10">Hilh ding utlo, kihihsakna in kitotna bek piangsak thei a, hong kithuhilh ding utna pen a hoihzaw a hihi.
			</verse>
			<verse book="20" chapter="13" verse="3">Pau a ki-ipzo mi in a nuntakna a hu hi a, a mawk paupau mi pen amah a kisiasak tawm a hihi.
			</verse>
			<verse book="20" chapter="15" verse="25">{ Topa } in mi kiphasakte' inn phelkhiatsak a, meigongte' neihsa hutpih hi.
			</verse>
			<verse book="20" chapter="16" verse="18">Kisaktheihna in siatna hong tuaksak a, kiphatsakna in pukna hong piangsak hi. 
			</verse>
			<verse book="20" chapter="21" verse="11">Mi kiphasakte gim a kipiak ciangin mi mawkmawkte in pillawh uh a, mipilte a kihilh ciangin thutheihna-in nei uhhi.
			</verse>
			<verse book="20" chapter="21" verse="24">Mi kihisak i cihte pen kilian sakin a kiphasak mite ahi hi.
			</verse>
			<verse book="20" chapter="22" verse="10">Mi kiphasakte hawlkhia lecin kitotna leh kisimmawhna bei pah ding hi.
			</verse>
			<verse book="20" chapter="29" verse="23">A kiphasakte in niamkhiatna thuak ding a, a kiniamkhiatte in pahtawina ngah ding hi.
			</verse>
			<verse book="20" chapter="30" verse="32">kiphasakin na hai pau ngei a, thusia bawl ding na ngaihsut ngei khak leh limtakin thu ngaihsun pha in.
			</verse>
			<verse book="23" chapter="2" verse="11-16">Mite' kiliatsakna pen kiniam koih ding a, mihingte' kiphatsakna pen kiniamkhiat ding hi. Tua ni ciangin { Topa } bek a lianin kikoih ding hi. 12 Bang hang hiam cih leh Vanglian { Topa } in a kiphasak leh a kiliansak khempeuh, a kisangsak leh a sangte khempeuh; 13 a sang, a kilaamto, Lebanon mual taamtak kung khempeuh, Bashan mual tawsaw kung khempeuh; 14 a lian mual sang khempeuh leh a sang mualneu khempeuh; 15 tausang khempeuh leh a muan'huai kulhte khempeuh; 16 Tarshish teembaw khempeuh leh teembaw hoih khempeuh a niamkoih hun ding ni khat a nei hi.
			</verse>
			<verse book="23" chapter="3" verse="5">Mite khatlekhat, mi khempeuh in a lawmte ciat, mi khempeuh in a vengte ciat, hihgawp ding uh hi. Khangnote pen uhamte tungah, mi ginalote pen miliante tungah kiphasak ding uh hi.
			</verse>
			<verse book="23" chapter="3" verse="16-17">{ Topa } in hih bangin ci hi: Jerusalem numeite kiphasakin ngawng doksa-in lam pai uh a, kiphatsakna tawh a mit uh hei pampamin hi tuihtuihin lam pai uh a, a khe uh gingsak sualsual ahih ciangun 17 Topa in Jerusalem numeite' lutang meima sakin { Topa } in amau' lutang kolhsak ding hi.
			</verse>
			<verse book="23" chapter="5" verse="15">Mi khempeuh a niamin kikoih suk hi. A kiphasak mite kiniamkhiat suk hi.
			</verse>
			<verse book="23" chapter="10" verse="12">Topa in Zion Mual leh Jerusalem khua-ah ama nasep dingteng a zawh khit ciangin Assiria kumpipa kiphasakin a kisialhna leh a kiphatsakna hangin gim a pia ding hi.
			</verse>
			<verse book="23" chapter="16" verse="6">Tua ciangin Judah mite in, "Moab' kiphatsakna thu i za khinta hi. Amah kiphasak mahmah hi. A kiliatsakna, a kiphatsakna, a kihihsakna, ama kisialhnate khempeuh a mawkna ahi hi," a ci uh hi.
			</verse>
			<verse book="23" chapter="25" verse="2">Bang hang hiam cih leh nang in khuapi ninbulomtang na suah a, a muan'huai khuapi a sia na suaksak hi. Mi kiphasakte' kumpi inn pen khua bang nawnlo a, cikmah hunin kilamkik nawnlo ding hi.
			</verse>
			<verse book="23" chapter="25" verse="5">mun keuna-ah nisa mahmah tawh kibang hi. Nang in mi kiphasakte' gamlumna na daisak hi. Meii liim in nisa a votsak bangin thukhuallo mite' lasakna kitawpsak ta hi.
			</verse>
			<verse book="23" chapter="26" verse="5">Bang hang hiam cih leh amah in a kiphasak mite niamkhiat suk hi. Amau' ten'na khuapi muan'huai suksiatsak a, a kulhpite den'khap sakin leivui a suah hi.
			</verse>
			<verse book="23" chapter="28" verse="4">Tua a kiphasak zukham makaite' minthan'na pen tuk tun' ma-in a om theipal min tawh kibang ding a, mi khat in tua theigah a muh ciangin lo-in a nekpah bangin maimang lel ding hi.
			</verse>
			<verse book="23" chapter="37" verse="23">Nang in kua zahko-in kua a simmawh na hi hiam? Nang in kua' tungah na aw sangsakin kiphasak na hi hiam? Israel-te' Siangtho Pa, kei' tungah a hong tuaci na hi hi.
			</verse>
			<verse book="24" chapter="48" verse="29-30">Moab' kiphatsakna ka za khinzo a, kiphasak pha mahmah hi. Kiliansakin kisathei a, kuamah thusim loin mite a neu-et hi. 30 Ama hehna ka thei a, a kisialhna teng zuaupi hi-in, a sepna teng zong zuaupi mah ahi hi, { Topa } in kong ci hi.
			</verse>
			<verse book="26" chapter="16" verse="49">Na sanggamnu' mawhna pen: Amah leh a tanute in nek ding tampi nei-in nuamsa mahmahin, daitakin om uh ahih manin amaute kiphasak uh a, a zawng a cimawhte donlo uh hi.
			</verse>
			<verse book="26" chapter="31" verse="10-11">"Tua ahih ciangin Topa { Pasian } keimah in hih bangin ka ci hi. Tua sing in meiipi a bat dongin khangto a, ahi zongin a san' semsemna tawh kizui-in kiphasak semsem hi. 11 Tua ahih manin tua singkung ka deih nawn kei hi. Gamdang kumpi khat' khutsungah ka pia ding a, ama thuak dingin a kilawm bangin tua kumpipa in a bawl ding hi.
			</verse>
			<verse book="27" chapter="4" verse="20">Ahih hangin amah a lung khauhin kiphasak a, gilo lua ahih manin a kumpi tokhom panin kilakhia a, a minthan'na a taan hi.
			</verse>
			<verse book="27" chapter="4" verse="37">Tu-in keimah Nebukhadnezzar in Vantung Kumpipa phatin, zahtakin a min ka thangsak hi. Ama bawlna khempeuh a man hi. Amah a tawntungin thuman a, a kiphasakin a gamtate a neusak hi," a ci hi.
			</verse>
			<verse book="27" chapter="8" verse="4">Tua tuutal in a ki tawh nitumna lam, saklam, leh khanglam a si kawikawi ka mu hi. Ama ut bangin kiphasakin gamta ahih manin amah a khozo ding leh a thahatna pan a suaktazo ding ganhing khat beek a om kei hi.
			</verse>
			<verse book="28" chapter="13" verse="6">Ahi zongin gam hoihna mun tungin na gil uh a vah ciangin na lungsim uh kiphasakin kei nong mangngilh uh hi.
			</verse>
			<verse book="35" chapter="2" verse="5">Hauhna pen zuaupi hi a, a huaiham mite kiphasakin omkhong theilo uh a, hankhuk mah bangin, phazo, cih omsak theilo uh a, lungkim hun cih nei theilo uh hi. Tua ahih manin minam dangte a ban banin simin a uk uh hi.
			</verse>
			<verse book="36" chapter="3" verse="6">{ Topa } in hih bangin thu gen a, "A kiphasak mite ka nilkhia a, a gal pan'munte uh ka susia hi. A kongzing lampite uh ka kinusiacipsak a, tua lampi kuamah in tawn nawnlo hi. A khuapi uh kisia gawpin kinusia a, a sungah kuamah om nawnlo hi.
			</verse>
			<verse book="36" chapter="3" verse="11">Tua hun ciangin ka mite in kei nong lehdona hangun maizumna ding bangmah om nawnlo ding hi. Note lak panin a kiphasak, a kihisak mite ka hawlkhia ding a, Jerusalem khua-a ka mual siangtho tungah kei nong lehdo nawn kei ding uh hi.
			</verse>
			<verse book="38" chapter="9" verse="6">Ashdod khuapi-ah minam dangte zong teng ding a, a kiphasak Filistia mite ka beisak ding hi.
			</verse>
			<verse book="39" chapter="3" verse="15-16">I muhna bang leh, mi kiphasakteng mah in thupha ngahin nuamsa uh hi. Mi gamtatsiate ahih leh citheibek loin, a gamtatsiatnate uh tawh Pasian ze-et napi-un bangmah tuak selo uh hi,’ na ci uh hi," a ci hi. 16 { Topa } a zahtak mite khatlekhat tua bangin thu kigen uh a, amaute' thugennate, { Topa } in ngai-in za hi. { Topa } in laibu khat nei a, amah zahtakin a thupi ngaihsut mite khempeuh tua sungah kiciamteh hi.
			</verse>
			<verse book="39" chapter="4" verse="1">Vanglian { Topa } in hih bangin ci hi: "En un, mi kiphasak khempeuh leh migilo khempeuh, a zung a hiang cih omloin buhtu bangin a kattum ding hun hong tung ding hi. Tua ni ciangin khat zong suakta loin a vekpi-in kangtum khin ding uh hi.
			</verse>
			<verse book="40" chapter="23" verse="6-8">Pawi sungah a om uh ciangin uliante' tutna dinga a kibawl munah tunuam se uh a, kikhopna innsungah zong uliante tutna tutphah nuampente tungah a tunuam diak uhhi. 7 Mihon lakah mite in hopihin, ‘Sia aw,’ a cihding uh a ut uhhi. 8 Ahi zongin note pen, ‘Sia,’ na kicihding uhhilo hi. Sia khat bek na nei uh a, no adangte khempeuh unau khat na hi uhhi.
			</verse>
			<verse book="40" chapter="23" verse="12">A kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi.
			</verse>
			<verse book="41" chapter="12" verse="39">Kikhopna inn sungah, uliante-a' dingin a kikoihcing tutphah nuamte tungah tunuam uh a, pawi sungah zong uliante' tutna mun hoihte bekah a tunuam uhhi.
			</verse>
			<verse book="44" chapter="12" verse="21-23">Kumpipa in a thugen hun ding a ciamkholh ni a tun' ciangin a kumpi puan silhin a kumpi tokhom tungah tu a, mite tungah thu a gen hi. 22 Mite in a thugen a zak uh ciangin, "Hih thugen pen mihing hi loin pasian ahi hi," ci-in a awng uhhi. 23 Herod in mite, Pasian phatsak loin amah phatsak ahih manin thakhatin Topa' vantung mi in Herod cinasak a, a hut in amah netumin a si hi. 
			</verse>
			<verse book="45" chapter="12" verse="3-5">Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un. 4 I pumpi tungah zong na tampi i nei a, tua nate' nasep a tuamtuam a hihi. 5 Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi.
			</verse>
			<verse book="45" chapter="12" verse="16">Mi deidan loin a kibangin en un. kiphasak loin mineute tawh kikhawlthei un la, kipilsak se kei un.
			</verse>
			<verse book="46" chapter="1" verse="26-29">Sanggamte aw, Pasian in note hong sap laitakin na omzia uh ngaihsun un. Leitung mite' hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uhhi. 27 Ahi zongin Pasian in mipilte a maizumsakna dingin mihaite hong teel a, mi thahatte a maizumsakna dingin mi thaneemte a hong teel hi. 28 Leitung mite in thupi a sakte uh a suksiat theihna dingin Pasian in leitung mite' simmawh a niamte, bangmahin a ngaihsutloh uh mite a teel hi. 29 Tua ahih manin Pasian' mai-ah mite a kisaktheihna ding thu omlo hi.
			</verse>
			<verse book="47" chapter="12" verse="7">Ahi zongin hih a lamdang na tampite ka muhna hangin kisialin ka kisaktheih khaklohna dingin Satan' sawltak bangin na a sem, keima pumpi sungah natna khat hong kipia ahih manin ka kisaktheih luatlohna dingin a hong kham hi.
			</verse>
			<verse book="48" chapter="5" verse="26">Kuamah kiphasak loin, khatlekhat kiphin loin, kuamah i kihaza kei ding hi. 
			</verse>
			<verse book="48" chapter="6" verse="3">Mi khatpeuh, bangmah hilo napi-in amah a kithupi ngaihsut mawkmawk leh amah leh amah a kikhem a hihi. 
			</verse>
			<verse book="54" chapter="3" verse="6">Christian a suaktungte zong hilo ding hi. Tua bang mi thakte kiphasak thei a, Dawimangpa mah bangin thukhenna a thuak mite hikha thei ding hi.
			</verse>
			<verse book="54" chapter="6" verse="4-5">a kiphasak mawkmawk hi uh a, bangmah a thei hetlo ahi uh hi. Tua bang mite in thu kisel thu kinial cihte ut belin nei uh a, hazatna, lungsim kituahlohna, kizahkona, a sialamin ki-upmawhnate piangsak uh a, 5 thuman thutak zuiloin, a lungsim paizia uh a man nawnlo, biakna pen hauhtheihna ding lampi bekin a ngaihsun mite in a tawntungin kitot kiselna a piangsak uh ahi hi.
			</verse>
			<verse book="55" chapter="3" verse="2-5">Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin, 3 mi khualloin, hehpihna neiloin, mi gensia-in, ngongtatin, kihtakhuai-in, thuhoih deihloin, 4 ciampelin, thu khualloin, kiphasak gawpin, Pasian donloin pumpi nopsakna bek deihin, 5 biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in.
			</verse>
			<verse book="56" chapter="1" verse="7">Pawlpi siate pen Pasian' nasem ahih manin paubaan'na a omlo, a kiphasaklo, zukham thei mi a hilo, a ngongtatlo, a huaihamlo,
			</verse>
			<verse book="58" chapter="13" verse="15">Laisiangtho in, "Tuni-in Pasian' aw na zak uh leh Pasian na lehdo lai uh hun bangin na lungsim uh khauhsak nawn kei un," na ci hi.
			</verse>
			<verse book="59" chapter="4" verse="6">Laisiangtho in, "Pasian in a kihisakte nial a, a kiniamkhiatte a hehpih hi," a cih mah bangin Pasian' hong hehpihna lianzaw hi.
			</verse>
			<verse book="60" chapter="5" verse="5">Tua mah bangin no khangnozaw deuhte in zong a khanghamte' thu na mang un. Laisiangtho in, "Pasian in a kiphasak mite nial a, a kiniamkhiat mite a hehpih hi," a cih mah bangin na vekpi-un kiniamkhiatna puan bangin silhin, khatlekhat na na kisepsak un. 
			</verse>
			<verse book="61" chapter="2" verse="10-11">Pasian' thu nialin amau pumpi deihna zui-in a gamta mite gim pia phadiak hi. Hih sia manlote kiphasakin hangsan mahmah uh a, minthan'na a nei vantunga omte zahtak hetloin gensia ngam uh hi. 11 Hih sia manlote sangin hatzaw-in a vanglianzaw vantung mite nangawn in Topa' mai-ah minthan'na a nei vantung mite gensia ngamlo, mawhsak ngamlo uh hi.
			</verse>
			<verse book="61" chapter="2" verse="18-19">Amaute kiphasakin haipau uh a, a khial gamtat mite sung panin a suakta khin liailiai zo mite, leitung pumpi deih bangin a gamtatna dingun a zol uh hi. 19 Amaute pen siatna a piangsak thei zongsatna lelin sila hinapi-un mite tungah suahtakna ding thu a gen uh hi. Bang hang hiam cih leh mite pen, a hong zo peuhpeuhte' sila ihi hi.
			</verse>
			<verse book="65" chapter="1" verse="16">Hih mite a tawntungin phunin khatlekhat mawhna kizong uh a, amau pumpi deihna bangun gamta-in kiphasak uh a, phattuamna a ngah theihna dingun midangte a phat uh hi.
			</verse>
			<verse book="66" chapter="18" verse="7-10">Amah kisialin a kiphatsakna zah tawh a kizui-in dahna leh lungkhamna thuaksak un. Amah in, ‘Kei kumpinu ka hi a, meigong numei lah ka hi kei a, dahna ka thuak ngei kei ding hi,’ ci ahih manin, 8 gimna in ni khatthu-in ban ding a, pulnatna, kahna, leh kialpi in vatgawp ding hi. Ama tungah thu a khen Topa Pasian vanglian ahih manin mei tawh kihaltum ding hi," a ci hi. 9 Amah tawh paktatin a kiphasak khawm leitung kumpite in tua khuapi a katna meikhu a muh uh ciangin dahin a kap ding uh hi. 10 Ama thuakna kihta-in a gamlapi-ah om ding uh a, "Hih a vanglian Babylon khuapi in a thuakna, bangzah takin lauhuai-in, bangzah takin nasia! Nai khat sung bekin hih zah gimna thuak!" ci ding uh hi.

			</verse>
		</category>
		<category id="51">
			<verse book="1" chapter="1" verse="3">Pasian in, "Khuavak om hen," ci hi; tua ciangin khuavak om pah hi.
			</verse>
			<verse book="1" chapter="1" verse="6-7">Pasian in, "Tuite' laizangah van kuumpi om hen la, tua van kuumpi in tui leh tui kikhensak hen," ci hi. 7 Pasian in van kuumpi bawl a, van kuumpi tunga om tuite leh van kuumpi nuai-a om tuite a khen hi. Tua mah bangin a piang pah hi.
			</verse>
			<verse book="1" chapter="1" verse="9">Pasian in, "Vantungte nuai-a om tuite mun khatah kikhawm hen la, lei keu kidawk hen," ci hi. Tua mah bangin a piang pah hi.
			</verse>
			<verse book="1" chapter="1" verse="11">Pasian in, "Leitung in kung tuamtuamte piangsak hen la, tang a nei kungnote, a gah sungah tang a om singgah kungte, amau' nam ciatin leitungah piangsak hen," ci hi. Tua mah bangin a piang pah hi.
			</verse>
			<verse book="1" chapter="1" verse="15">leitung khua a vaksak dingin vantungah khuavak hi uh hen," ci hi. Tua mah bangin a piang pah hi.
			</verse>
			<verse book="1" chapter="1" verse="20-21">Pasian in, "Tuite in a nungta ganhing honpite piangsak hen la, vantung kantanin leitungah vasate leeng ta hen," ci hi. 21 Tua ahih ciangin Pasian in tuipi ganhing golpite leh amau nam ciatin tuipi sungah tampi a pha, nuntakna a nei a gamtang thei ganhing namkim leh kha a nei vasa khempeuh amau nam ciatin a piangsak hi. Pasian in tua pen hoih hi, ci-in a mu hi.
			</verse>
			<verse book="1" chapter="1" verse="24">Pasian in, "Nuntakna a nei ganhingte amau nam ciatin leitung in piangsak hen: Innsa, gamsa, leh a bokvak ganhingte amau nam ciatin piang ta hen," a ci hi. Tua mah bangin a piang pah hi.
			</verse>
			<verse book="1" chapter="2" verse="19-20">Tua ahih ciangin { Topa } Pasian in gamsung ganhing khempeuh leh huih lak vasa khempeuh lei tawh bawl a, mipa in tuate bang a ci hiam ci-in a theihna dingin mipa kiangah tuate a paipih hi. Nuntakna a nei khempeuhte pen mipa' cih bangbang a min hi pahpah hi. 20 Mipa in ganhing namte khempeuh, huihlak vasate khempeuh leh gamsung ganhing khempeuh min a vawh hi. Ahih hangin mipa-a' dinga a kilawm, amah a huh ding khat zong omlo hi.
			</verse>
			<verse book="3" chapter="26" verse="40-42">"Ahih hangin kei tungah khemna tawh hong gamtatnasa uh leh kei hong demna uh hangin amaute gawt bawlin, amau' galte' leitangah amaute ka paipihna hangin, amau' mawhna leh a pu a pate uh mawhna pulakin a lungsim uh niamkhiatin, amaute in a mawhna a kipuahphat uh leh, 41 42 keimah in Jacob tawh ka thuciamna, Isaac tawh ka thuciamna, leh Abraham tawh ka thuciamna ka phawk ding a, leitang zong ka phawk ding hi.
			</verse>
			<verse book="9" chapter="26" verse="21">Tua ciangin Saul in, "Ka gamta khial hi; hong ciahkik in, ka tapa David aw; banghang hiam cihleh tuni-in kei hong suaktasak na hih manin na tungah siatna kong bawl nawn kei ding hi. Ka hai gamtatkha a, nakpi takin ka khial khin hi," a ci hi.
			</verse>
			<verse book="15" chapter="9" verse="6">"Ka biak Pasian aw, ka mawhnate un ka lu dawn dong uh hong vuknelhin vantung dong banto ahih manin nangma lam kong et ding maizumin ka mai a san hi, ka Pasian aw.
			</verse>
			<verse book="15" chapter="10" verse="1-2">Ezra in tu-a bangin thu ngenin mawhna pulakin khitui naptui tawh Pasian' biakinn mai-ah kunin a om laitakin Israel mi numei, pasal, naupang, mi tampi tak ama kiimah hong kikhawmin amaute khempeuh zong nakpi takin a kap uhhi. 2 Tua ciangin Elam-te beh sung panin Jehiel' tapa Shekaniah hong pau-in Ezra kiangah, "Hih gama teng gamdang numeite ten'pihna tawh i Pasian tungah i khial hi. Ahi ta zongin Israel mite-a' dingin lametna omlai hi. 
			</verse>
			<verse book="15" chapter="10" verse="11">Tua ahih ciangin tu-in na pu na pate uh Pasian ahi { Topa' } tungah na mawhna uh pulak unla, ama deihna bangin gamta-in hih gama teng gamdang mite leh gamdang mi ahi na zite uh tawh kikhenin tuam om un," a ci hi.
			</verse>
			<verse book="16" chapter="1" verse="5-7">Ka thungetna-ah, "Aw vantung Pasian, { Topa}, nang hong itin na thupiakna a zuite tungah thuciamna limtakin a zui, a lian a kihtakhuai Pasian aw, 6 Israel mi ahi na nasemte' tangin sun leh zanin kong thunget nilohna a ngai dingin na bil hong ngat in la, na mit hong hak in. Nangma tungah ko Israel mite ka khialhna uh, keimah leh ka pu ka pate zong ka khialhna uh ahi ka mawhnate uh kong pulak uhhi. 7 Nangma tungah kong khialkhin uh a, na nasempa Moses tungah na piak ahi thupiaknate, thukhamte, leh ngeina kipte ka zui kei uhhi.
			</verse>
			<verse book="18" chapter="6" verse="24">"Hong hilh thei le uh cin, pauloin ka ompah ding hi. Ka khialhna hong theitelsak dih un.
			</verse>
			<verse book="19" chapter="32" verse="2-5">{ Topa } in mawhna a khuksakloh mi, a lungsim sungah khemna a omlo mi, thupha ngah a hihi. 3 Ka mawhna ka pulak loh ciangin, sunthapai ka tautauna hangin ka pumpi a thaneem hi. 4 Sun leh zan tawntung gim nong piakna ka thuak a, khuakhal nisa' kat bangin ka thahatna a keucip hi. 5 Keima khialhnate nangma tungah kong pulak a, ka mawhna ka im kei hi. "Ka khialhnate khempeuh { Topa' } tungah ka pulak ding hi," ka ci hi. Tua ciangin ka mawhna nin nong maisak hi. 
			</verse>
			<verse book="19" chapter="51" verse="1-5">Pasian aw, nangma itna kip om bangin kei hong hehpih in la, na hehpihna lian om bangin ka thu palsatnate hong phiatkhiatsak in. 2 Ka khialhna panin hong silsiang kiuhkeuh in la, ka mawhna panin kei hong siangsak in. 3 Banghang hiam cihleh ka thupalsatnate ka thei a, ka mawhnate khempeuh ka phawk ngitnget hi. 4 Nangma tungah khialin, nangma muhna-ah a sia ka gamta khin hi. Tua ahih ciangin na thugenna-ah nang na thutang a, thu na hong khenna-ah pauna ding bangmah omlo hi. 5 A khialsa mahin kei ka suak a, ka nu in a gil sungah hong paii tunga kipan a mawhsa ka hihi.
			</verse>
			<verse book="20" chapter="28" verse="13">A khialhna a im mite a dau pailo ding a, a mawhna pulakin a kikhel mite in hehpihna ngah ding uhhi. 
			</verse>
			<verse book="24" chapter="3" verse="13">Na mawhna na phawk ding bek kisam hi. { Topa } na Pasian na langpan'na, singlim nuai khempeuhah gamdang pasian-te tawh na khialh kawikawina leh ka thu nong man'lohnate pulak in, { Topa } in kong ci hi.
			</verse>
			<verse book="27" chapter="9" verse="4-5">{ Topa } ka Pasian' kiangah thu ngenin ka mite' mawhna ka pulak hi. Keimah in, "Topa Pasian aw, nang na lian a, ka hong zahtak uhhi.Nang na thuman a, na thuciamna leh na thupiakna a mangte leh a hong itte a tawntungin na it hi. 5 "Kote ka hih uh leh ka gilo uh a, mawh khinin ka khial khin uhhi. Na hong sawlna bang ka mang kei uh a, na thupiakna leh na thukhamte ka taisan khin uhhi.
			</verse>
			<verse book="28" chapter="14" verse="1-2">Israel-te aw, note' { Topa } Pasian' lamah kihei kik un. Na mawhna hangun note na puk khin uhhi. 2 { Topa' } lamah kihei unla, "Ka mawhna khempeuh uh hong maisak in la, kong thumna uh hong ngai in. Ka kampauna bangun kong gamta ding uhhi.
			</verse>
			<verse book="40" chapter="9" verse="6-7">Ahi zongin Mihing Tapa in leitungah mawhmaisak theihna ding thu nei hi, ci-in na theihna dingun kong lak ding hi," a cih khit ciangin khutlekhezaw mipa kiangah, "Tho in; na lupna pheek pua in la na inn-ah ciah in," a ci hi. 7 Amah zong tho-in a inn-ah a ciahpah hi.  
			</verse>
			<verse book="40" chapter="16" verse="19">Vantung ki-ukna sung lutna ding tawhtangte, nangma tungah ka hong pia ding a, hih leitungah hoihlo na cihte, vantungah zong a hoihlo hi ding a, hih leitungah hoih hi na cihte, vantungah zong a hoih hi ding hi," a ci hi.
			</verse>
			<verse book="40" chapter="21" verse="21">Zeisu in, "Note kiangah a mantaka kong genin-ah: Note in uplahna nei hetloin, upna taktak na neih nak uh leh hih theikung tungah a piang bang na hih theih uh banah, hih mual kiang nangawnah, ‘Na omna pan paikhia-in tuipi sung kiden'na in,’ ci le uh cin na cih bangun piang ding hi. 
			</verse>
			<verse book="41" chapter="1" verse="3-4">Gamsungah mi khat kiko a, ‘Topa' paina ding lampi bawl unla, a tot ding lampi tangsak un,’ ci hi," ci-in a kigelhna tawh hong kipankhia hi. 4 Tua mah bangin gamsungah Johan hong vak a, mawhna kisikin tui kiphum un; tua hi leh na mawhna uh Pasian in hong maisak ding hi, ci-in thu a hilh hi.
			</verse>
			<verse book="42" chapter="5" verse="8">Simon Peter in hih thu a muh ciangin Zeisu' mai-ah khukdin' a, "Topa aw, kei mawhnei mi ka hih manin ka kiang panin paikhia in," a ci hi.
			</verse>
			<verse book="42" chapter="23" verse="39-43">Amah tawh a kikhai khawm mi thatpa khat in zong Zeisu zahko a, "Nang Christ hilo na hi hiam? Nangmah kihonkhia in la, tua ciangin kote zong hong honkhia in," a ci hi. 40 Ahi zongin a khatpa in a lawmpa taii a, "Pasian nangawn kihta lo na hi hiam? I vekpi-in gim hong kipiakna kibangkim hi. 41 Eite gel pen i gamtatna tawh kizui-in thu hong kikhen ahih manin ahi ding mah a hihi. Ahi zongin amah in khialhna bangmah neilo hi," a cih khit ciangin 42 Zeisu kiangah, "Zeisu aw, Kumpi-in nong pai ciangin kei zong hong phawk in," a ci hi. 43 Zeisu in ama kiangah, "A mantakin ke'n kong cihin-ah: Tuni-in Paradais-ah kei tawh na omkhawm ding hi," a ci hi.
			</verse>
			<verse book="44" chapter="17" verse="30">Pasian in mihingte' theihloh hun lai-a a gamtatnate uh phamawh a sakloh hangin, tu-in mun khempeuha om mi khempeuhte a gamtat siatna panun a kiheina dingun thu a hong pia khinzo hi.
			</verse>
			<verse book="44" chapter="19" verse="18">Thu a um midang tampi tak zong hong pai uh a, mipi' zakin a gamtatnasate khempeuh uh hong pulak uhhi.
			</verse>
			<verse book="45" chapter="10" verse="9-10">Zeisu pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uh leh hotkhiatna na ngah ding uhhi. 10 Banghang hiam cihleh i lungsimah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah a hihi.
			</verse>
			<verse book="45" chapter="14" verse="12">Tua ahih manin a kuamah peuh in i gamtatna ciat Pasian' mai-ah a va kigentel ciat ding ihi hi.
			</verse>
			<verse book="46" chapter="11" verse="1-12">Keimah in Christ gamtatzia ka zuih mah bangin note in zong keima gamtatzia hong zui ta un. 2 Note in kei hong phawk tawntungin ka hong hilh thu khempeuh zui na hih manun ka hong phat mahmah hi. 3 Ahi zongin na theihding uh ka deih thu in: Mi khempeuh' lutang pen Christ hi a, numei' lutang pen pasal hi a, Christ' lutang pen Pasian ahihna thu a hihi. 4 Pasal khatpeuh in mihon biakna sungah a lukhu lakhia lopi-in thungen ahi a, Pasian' thugen ahi zongin a om leh Christ' min a daisak a hihi. 5 Tua mah bangin mihon biakna sungah numei khatpeuh in a lu khuh lopi-in thungen ahi a, Pasian' thugen ahi zongin a om leh a pasal' min a daisak hi a, a lu a met numei mah tawh a kilamdan'na a omlo a hihi. 6 Numeite in a lu a khuh kei ding uh leh a sam uh met vet uh hen. Tua ahih manin numeite in a sam uh a metding a zumhuai mahmah khat ahih mah bangin a lu uh khuh ta uh hen. 7 Pasalte pen Pasian' lim leh a minthan'na a kilangsak ahih manin a lu uh a khuhding uh kilawmlo hi. Ahi zongin numeite pen pasalte' minthan'na a kilangsak a hihi. 8 Banghang hiam cihleh numei tung panin pasal kipiangsak lo a, pasal tung panin numei kipiangsak zaw hi. 9 Numei hangin pasal a kipiangsak hilo a, pasal hangin numei a kipiangsak hizaw hi. 10 Tua ahih ciangin a pasalte uh ukna nuai-ah a om ahihna a lahna dingun vantung mite' muhna-ah numeite in a lu uh a khuhding uh kilawm hi. 11 Ahi zongin Topa thu sunga i nuntakna-ah numeite pen pasal tawh loin a tangdin'zo hilo a, pasalte zong numei tawh koploin a tangdin'zo hi tuanlo hi. 12 Banghang hiam cihleh numei pen pasal tung panin a kipiangsak hi a, pasal pen numei sung panin a suak a hihi. Tua hi a, na khempeuh, Pasian kiang panin a hong pai a hihi.
			</verse>
			<verse book="48" chapter="2" verse="20">Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi.
			</verse>
			<verse book="49" chapter="1" verse="16-17">tawlnga loin note' tangin Pasian' tungah lungdamna ka na pulak tawntung hi. Ka thungetna-ah zong note ka hong phawk tawntung a, 17 i Topa Zeisu Christ' Pasian ahi, a minthang Pa Pasian in note tungah Khasiangtho hong pia-in, tua Khasiangtho in note tungah lungpilna hong pia-in, note in Pasian na theihna dingun note tungah Pasian hong kilatsakna dingin thu ka hong ngetsak niloh hi.  
			</verse>
			<verse book="58" chapter="11" verse="3">Pasian' kampauna tawh leitung leh vantung piang a, tu-a i muhtheih nate a om nailopi panin hong piang hi, ci-in i upna bek mah tawh a thei ihi hi.
			</verse>
			<verse book="58" chapter="13" verse="6">Tua ahih manin kimuan'na lungsim tawh hangtakin, "Topa, kei hong huhpa hi a, ka lau kei ding hi. Kua in bang hong cihzo ding ahi hiam?" ci ngam ni.
			</verse>
			<verse book="59" chapter="4" verse="7-10">Tua ahih manin Pasian' thu na mang un. Dawimangpa na nial un. Nial le uh cin no kiang panin taikhia ding hi. 
			</verse>
			<verse book="59" chapter="5" verse="16">Tua ahih manin na ci uh a damna dingin khatlekhat tungah na mawhna uh kipulakin thu na kingetsak ta un. Mihoihte' thungetna in vang nei a, na lianpi semzo hi. 
			</verse>
			<verse book="62" chapter="1" verse="8-10">Mawhna ka nei kei hi, i cihleh eite a kineihkhem ihi a, eite a thutaklo ihi hi. 9 Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi. 10 Pasian in a mawh hi, hong ci ahih manin eite in ka mawh ngei kei hi, i cihleh Pasian pen zuaugen a suaksak ihi a, i sungah ama thu a om hetlo a hihi.

			</verse>
		</category>
		<category id="52">
			<verse book="2" chapter="4" verse="14-15">Tua ciangin Moses tungah { Topa } heh a, amah in, "Levi mi na sanggampa Aaron om hilo ahi hiam? Amah in hoihtakin thu a gen theihna ka cian theih hi. En in, nangmah a dawn dingin amah hong paikhia a, amah in nang hong muh ciangin a lungsim sungah amah kipak ding hi. 15 Nangmah in ama kiangah thu na gen ding a, thute amah na theisak ding hi. Keimah in na thugenna uhah kong huh ding a, na hih ding uh kong hilh ding hi.
			</verse>
			<verse book="2" chapter="18" verse="24-25">Tua ahih ciangin Moses in a sungpa' thu ngai-in ama gen khempeuh a hih hi. 25 Israel mi khempeuh sung panin Moses in mipil mi siamte teel a, mite a tul, a za, a sawmnga, a sawmte tungah a ukin mite' lutangin amaute a bawl hi.
			</verse>
			<verse book="3" chapter="26" verse="8">Note nga in za khat zo-in, note za khat in tul sawm na zo ding uhhi. Note' mai-ah namsau in na galte uh puksak ding hi.
			</verse>
			<verse book="4" chapter="11" verse="14-17">Kei guak in hih mite khempeuh ka sizo kei a, kei-a' dingin tavuan lianlua hi. 15 Hih bangin kei hong bawl ding na hih leh, ka gentheihna ka kimuh lohna dingin nong hehpih zawh leh, thakhatin hong thatzaw in," a ci hi. 16 { Topa } in Moses kiangah, "Mite' upa leh ulian hi ci-in na theih, Israel upate' sung panin mi sawmsagih hong khopsakin, kikhopna bukah amaute paipih in la, tua lai-ah nang tawh dingkhawm sak in. 17 Keimah hong paisukin tua munah nang tawh i kiho ding a, keimah in nang' sunga om kha pawlkhat la-in amaute' sungah ka guang ding hi. Nang guak in na puaklohna dingin amaute in mite' tavuan hong puakpih ding uhhi.
			</verse>
			<verse book="8" chapter="1" verse="15-18">Tua ciangin amah in, "En in, na sanggamnu a mipihte leh a pasian-te kiangah ciahkik khin hi. Na sanggamnu' nungah nang zong ciah in," a ci hi. 16 Ahih hangin Ruth in, "Nang kong nusiatna ding ahi a, nang zuihna panin ka ciahkikna ding ahi zongin hong cici nawn kei in; bang hang hiam cih leh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi. 17 Na sihna-ah si-in ka kivui ding hi. Sihna cih lohbuang thudang hangin kong nusiat taak leh { Topa } in kei hong dawm kei ta hen," a ci hi. 18 Tua ciangin Naomi in amah a zuih ding a lungsim a khentatna a muh ciangin bangmah ci nawnlo hi.
			</verse>
			<verse book="15" chapter="3" verse="9-10">Jeshua a tapate leh a behte tawh, leh Hodaviah-te beh Kadmiel leh a tate in Henadad' tapate leh Levi mi a tapate uh leh a behte uh tawh Pasian' biakinn-ah nasemte tungah ukna tavuan a lakhawm uhhi. 10 Innlamte in { Topa' } biakinn a bul a phuh uh ciangin, Israel kumpipa David in a geelkholhsa bangin { Topa } a phat dingin siampite in a puan uh silhin peengkul tawh, Asaf' tapa Levi mite daltuah tawh a pan'mun ding uhah hong pang uhhi. 
			</verse>
			<verse book="16" chapter="4" verse="6">Tua ahih ciangin kulh ka ciang uh a, nasep a kimciang bang kizo hi. Mite in utna lungsim tawh sem uhhi. 
			</verse>
			<verse book="19" chapter="133" verse="1-3">En un, sanggamte pumkhat suakin a tut khawm uh ciangin bangzahin hoihin nuam ahi hiam? 2 Tua pen a puan ngawng tungah Aaron' khamul kaisuk zui-in a lu tung panin a taaksuk, sathau manpha tawh kibang hi. 3 Tua pen Zion mualte tungah a kia, Hermon mual pana hong piang daitui tawh kibang hi. Banghang hiam cihleh { Topa } in nuntak tawntungna thupha tua munah a pia hi.  
			</verse>
			<verse book="21" chapter="4" verse="9-12">Mi khat sangin mi nih hoihzaw hi; amau' sepna thaman a tamzaw ngah uhhi. 10 Banghang hiam cihleh khat cimawh leh a khat in huh a, mi khat guak pen cimawh zenzen leh a huh ding omlo ahih manin a dahhuai pha mahmah a hihi. 11 Khua a dam ciangin mi nih lumkhawm leh khua lum hi; khat guak bangci khualum theih ding ahi hiam? 12 Mi khat bek hi leh zawhnop kisa a, nih pha leh kizo zolo hi. Zang thum-a kiheek khauhual bawhsat hak hi.
			</verse>
			<verse book="30" chapter="3" verse="3">Mi nih, thukimna om masa lopi-in lampi-ah tonkhawm thei uh ahi hiam?
			</verse>
			<verse book="40" chapter="5" verse="9">Kilemna ding deihin a hanciam mite in Pasian' tate cihna ngah ding uh ahih manin thupha ngah mi ahi uhhi. 
			</verse>
			<verse book="40" chapter="20" verse="1-5">"Banghang hiam cihleh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo neipa tawh kibang hi. 2 Ni tha ngeina ngun peek khat piak dingin a kithukim khit uh ciangin a leenggah lo-ah na a sem dingin pawlkhat a kuansak hi. 3 Zingsang nai kua hun ciangin mihon omna sumbukah pai leuleu a, mi pawlkhat bangmah semloin a mawk om a muh ciangin, 4 ‘No zong leenggah lo-ah va kuan un; a kilawm zah khat ka hong pia ding hi,’ a cih ciangin pawlkhat a kuan uhhi. 5 Tua ciangin sun sawmlenih ciangin pawlkhat cial leuleu a, nitak nai thum ciangin pawlkhat a cial lai hi. 
			</verse>
			<verse book="41" chapter="2" verse="3-4">mihing li in Zeisu kiangah khutlekhezaw mi khat a paipih dingin hong pua uhhi. 4 Ahi zongin mihonpi kinehlua ahih manin Zeisu kiangah paipih theilo uhhi. Tua ahih manin Zeisu' omna san inn tungkhum hongletin, a lupna pheek tawh a mipa a khaisuk uhhi.
			</verse>
			<verse book="41" chapter="6" verse="7">Zeisu in sawmlenihte sam a, amaute tungah dawi hawlkhiatna ding vangliatna pia-in, amaute nih nihin a sawlkhia hi.
			</verse>
			<verse book="42" chapter="10" verse="1">Tua khit ciangin Zeisu in ama paina ding khua leh mun khempeuhah nih nihin a na pai dingin mi sawmsagih seh a, ama mai-ah a mapaisak hi.
			</verse>
			<verse book="43" chapter="13" verse="34-35">Note tungah ka hong piak thak thu in: Note khatlekhat na ki-it ding uh a hihi. Note ka hong it mah bangin note khatlekhat na ki-it un. 35 Note khatlekhat ki-it le uh cin keima nungzuite na hihna uh mi khempeuh in hong thei ding uhhi," a ci hi.
			</verse>
			<verse book="43" chapter="17" verse="21">Pa aw, amaute khempeuh pumkhat a suahtheihna dingun ka hong ngetsak hi. Nangmah in kei na hong sawlna thu leitung mite in a uptheihna dingun eite gel pawlkhat ihih mah bangin amaute zong eite tawh pawlkhat hong hi ta hen. 
			</verse>
			<verse book="44" chapter="2" verse="1">Pentecost ni hong tun' ciangin Zeisu a um mi khempeuh mun khatah kikhawm uhhi.
			</verse>
			<verse book="44" chapter="2" verse="42-47">Amaute in sawltakte tung panin thu sinin amaute tawh kikhawl uh a, amaute tawh an nekhawmin, thu zong a ngenkhawm uhhi. 43 Sawltakte in lim leh na lamdang tampi bawl uh a, mi khempeuh in lamdang sa mahmah uhhi. 44 Thu um khempeuh kikhawlin omkhawm uh a, a neihsate uh zong a neikhawm uhhi. 45 Amaute in a neih a lamteng uh zuak uh a, a sumte pen amau kisapna tawh kizui-in amaute lakah a hawm uhhi. 46 Nisimin biakinn-ah kikhawm uh a, a innte uhah an nekhawmin, lungdamna leh kiniamkhiatna tawh a ne ciat uhhi. 47 Pasian phat uh a, khatlekhat thupha kideihsakin a om uhhi. Pasian in nisimin hotkhiatna a ngah mi kibehlapsak tawntung hi.
			</verse>
			<verse book="44" chapter="4" verse="24">A lawmte un hih thu a zak uh ciangin a vekpi-un lungsim kikhatin Pasian' kiangah thu ngen uh a, "Van leh lei, tuipi tuineu leh a sunga om khempeuh a piangsak Topa aw,
			</verse>
			<verse book="45" chapter="12" verse="3-10">Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un. 4 I pumpi tungah zong na tampi i nei a, tua nate' nasep a tuamtuam a hihi. 5 Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi. 6 Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian' thu gentheihna ding siamna ahih leh i upna neihzah tawh kizui-in gen ni. 7 Nasepna ding siamna a nei ihih leh na sem ni. Hilhna ding siamna a nei ihih leh hilh ni. 8 Midangte hanthot theihna ding siamna a nei ihih leh midangte hanthawn ni. Midangte hoptheihna ding a nei ihih leh citna taktak tawh hawm ni. Makaih theihna ding siamna a nei ihih leh hoihtakin na sem ni. Midangte hehpih theihna ding a nei ihih leh maitaii takin hih ni. 9 Na ki-itnate uh lungsim takpi tawh hi sak unla, a siate mudahin a hoihte lenkip un. 10 Unau ki-itna lungsim nei unla, khatlekhat kizahtak bawl ding lamsang kidem un.   
			</verse>
			<verse book="45" chapter="15" verse="5-6">Note in lungsim kikhatin i Topa Zeisu Christ' Pa ahi Pasian na phatkhawm theihna dingun Pasian in thuakzawhna leh thahatna hong pia hen la, Zeisu Christ deihna bangin gamta-in khatlekhat kithutuak takin hong omsak ta hen.
			</verse>
			<verse book="46" chapter="1" verse="10">Sanggamte aw, note khatlekhat kithutuakin, pawl kikhenna omkha loin, na lungsim, na ngaihsutna uh leh na ngimna uh na kikhatsakna dingun i Topa Zeisu Christ min tawh ka hong thum hi. 
			</verse>
			<verse book="46" chapter="3" verse="6-9">Keima nasep pen khaici vawh hi a, Apollos' nasep pen tuibuah hi a, ahi zongin a khangsakpa ahih leh Pasian a hihi. 7 Khaici vawhpa leh tuibuakpa a thupi hilo a, a khangsak Pasian a thupi hi bek hi. 8 Khaici vawhpa leh tuibuakpa a kizakim a hihi. Pasian in komau sepna tuak tawh kizui-in thaman hong pia ding hi. 9 Kote pen Pasian-a' dingin na a semkhawm mite ka hi uh a, note pen Pasian' lo na hi uhhi. Note pen Pasian' inn zong na hi uhhi.
			</verse>
			<verse book="46" chapter="12" verse="7-8">Mi khempeuh-a' dingin phattuamna a omtheihna dingin Khasiangtho' hong ompihna a nam tuamtuamin hong kilang hi. 8 Khasiangtho in mi khat tungah thuthuk pilna hong guan' a, tua Khasiangtho mah in adang khat tungah thugen siamna hong guan' hi.
			</verse>
			<verse book="46" chapter="12" verse="12-25">Pumpi pen khat bek hinapi-in na a tuamtuam a nei hi. Pumpi in na a tuamtuam tampi a neih hangin pumpi khat bek mah ahih veve mah bangin Christ zong pumpi na a tuamtuam a nei pumpi khat a hihi. 13 Jew mi ihi a, Gentail mi ihi zongin, sila ihi a, sila a hilo ihi zongin, eite minam tuamtuam ihih hangin Kha Siangtho khat bek mah in Zeisu' pumpi a suak dingin ama sungah hong phum a, eite khempeuh tungah a hong kipia pen tua a kibang Kha Siangtho khat bek mah a hihi. 14 Pumpi in na khat bek neiloin nam tampi tak a nei hi. 15 Khe in, "Kei, khut hilo ka hih manin pumpi tawh ka kizom kei hi," a cihmawk hangin pumpi na khat ahihna a bei hi tuanlo hi. 16 Bil in, "Kei, mit hilo ka hih manin pumpi tawh ka kizom kei hi," a cihmawk hangin pumpi na ahihna a bei hi tuanlo hi. 17 Pumpi khempeuh mit suakkhin leh bang tawh khua za ding ahi hiam? Pumpi khempeuh bil suakkhin leh bang tawh a gimnam thei ding ahi hiam? 18 Ahi zongin tu-a i neih bang tektekin, Pasian in ama deih bangin pumpi na a tuamtuam a hong bawlsak hi. 19 A vekpi-in pumpi na nam khat bek hi khin leh a pumpi ding koi-ah om nawn ding ahi hiam? 20 Ahi zongin tu-a i neih bangin pumpi khat bek om a, na tampi a nei hi. 21 Tua ahih manin mit in khut kiangah, "Nang ka hong kisam kei hi," ci theilo a, lutang in zong khe kiangah, "Nang ka hong kisapna omlo hi," ci theilo hi. 22 Pumpi na a ginalo tawh a kibangte a kiman'na lian mahmah zawsop a, 23 pumpi na bangmah gentaaklo i sakte pawl limtakin kep kul zawsop hi. I pumpi na hoih i sak khollohte pen, 24 pumpi na hoih i sakte i lim et ding a kisap kholloh bang hiloin, limkep diak peuh kulzaw se hi. Ahi zongin i pumpi na thupi i sak khollohte limtakin i kepdiak ding a kisamin i pumpi a na bawl se hi. 25 Tua ahih manin i pumpi nate khatlekhat kithutuak lo cih omloin a vekpi-in a kilemkim uhhi.
			</verse>
			<verse book="47" chapter="1" verse="24">Hih bangin um un, ci-in thatanghat thu tawh a hong gen ding ka hi kei uhhi. Note na upna uhah kipkhin na hih manun note' lungdamna dingin note tawh na a semkhawm ka hi uhhi.
			</verse>
			<verse book="47" chapter="6" verse="14-17">Thu umlo mite tawh na na semkhawm kei un. Midik leh mimawh bangci-in kipawlthei ding a, khuavak leh khuamial bangci-in omkhawm theiding ahi hiam? 15 Christ leh Dawimangpa bangci-in kithutuak theiding a, thu um mi leh thu umlo mi bangci-in a ngaihsutna uh kibang theiding ahi hiam? 16 Pasian' biakinn leh lawkite' milim bangci kilem theihding ahi hiam? Banghang hiam cihleh Pasian in, "Ka mite lakah tengin amaute tawh ka omkhawm ding hi. Kei pen amaute' Pasian ka hi ding a, amaute, keima mi ahi ding uhhi. 17 Tua ahih manin Vanglian Topa keimah in kong genin-ah: Amaute tawh kikhenin amaute kiang panin paikhia unla, a sianglo peuhmah sukha kei un. Tua hi leh note ka hong ngai ding hi.
			</verse>
			<verse book="48" chapter="3" verse="28">Tua ahih manin Jew mi leh Gentail mi, sila leh sila a hilo, numei leh pasal cih bangin kideidanna om nawnlo a, note khempeuh Christ tawh na kipawlna hangun pawlkhat hi-in, a kibangkim na hi uhhi.
			</verse>
			<verse book="48" chapter="5" verse="14">Banghang hiam cihleh Thukham khempeuh thu khatin kigawm thei a, "Nangmah na ki-it bangin na vengte na it in," cihna tawh kilomlak thei hi.
			</verse>
			<verse book="48" chapter="6" verse="2">Thu haksa na tuah uh ciangin khatlekhat na kihuh un. Tua hi leh Christ' thukham a zui na hi uhhi.
			</verse>
			<verse book="48" chapter="6" verse="12">Thu haksa na tuah uh ciangin khatlekhat na kihuh un. Tua hi leh Christ' thukham a zui na hi uhhi.
			</verse>
			<verse book="49" chapter="2" verse="14-15">Christ mahmah in Gentail mite leh Jew mite pawlkhatin hong bawl ahih manin eite tungah nopsakna a hong piapa a hihi. Hih minam nihte khenin gal a piangsak dalna pen Christ in ama pumpi tawh a satkham hi. 15 Amah tawh kipawlna hangin minam nihte pawlkhat a suahtheihna dingin minam a dei Jew Thukham leh a ngeinate khempeuh phiatin, eite pawlkhat hong suahin a hong kilemsak hi.
			</verse>
			<verse book="49" chapter="4" verse="3-6">Khasiangtho kimakai sakin, khatlekhat kilemin pawlkhat na hihna uh na kipsak tawntung un.  4 A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Khasiangtho zong khat bek mah a neikhawm ihi hi. 5 Topa khat bek, upna khat bek, tuiphumna khat bek mah a zangkhawm ihi hi. 6 Mi khempeuh' Pa ahi Pasian khat bek om a, mi khempeuh' Topa hi-in, na khempeuh hih kimin, mun citengah a om hi. 
			</verse>
			<verse book="49" chapter="4" verse="16">Ama ukna mangin pumpi na a tuamtuamte a kituak takin kizom a, amaute limtakin a kizop dimdiamna hangin pumpi pen pumkhat a suak thei hi. Pumpi na a tuamtuamte in amau' sepding ciat hoihtakin a sep uh ciangin itna hangin pumpi khangin a cingtaak a suak thei hi. 
			</verse>
			<verse book="49" chapter="4" verse="11-12">Amah in mite tungah siamna a tuamtuam hong pia a, pawlkhatte sawltak nasep a semding, pawlkhatte kamsang nasep a semding, pawlkhatte thuhilh kawikawi nasep a semding, pawlkhatte pawlpi kem nasep a semding, leh pawlkhatte laihilh nasep a semdingin a hong seh hi. 12 Hih nasep a tuamtuamte khempeuh a semdingin Pasian' mi khempeuh kigingkhol sakin Christ-a' dingin na semin Christ pumpi a khan'sak theihna ding deihna a hihi.
			</verse>
			<verse book="49" chapter="4" verse="32">khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="50" chapter="2" verse="1-4">Note, Christ tawh kipawlin na nuntakna uh in note hong thahatsak hi. Khasiangtho tawh kikhawlin, khatlekhat kihehpihin, dikna na kibawl uhhi. 2 Tua ahih manin kei tawh ngaihsutna kibangin note khatlekhat ki-itin, khatlekhat lungsim kituakin na omna uh tawh keima lungdamna na hong cingtaaksakna dingun ka hong kun hi. 3 Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. 4 Note' phattuamna ding bek ngaihsun kei unla, midangte' phattuamna ding ngaihsutsak zaw un.   
			</verse>
			<verse book="50" chapter="4" verse="2-3">Euodia leh Sintikhe, Topa' hangin a kilemkik ding uh ka thum nuam hi. 3 Hih numei nihte in Klement leh a nungta mite a kikhumna Pasian' laibu sungah a kikhum, ka naseppih dangte khempeuh tawh, lungdamna thu a kizelhna dingin nakpi takin kei tawh na hong semkhawm uh ahih manin, citakin kei tawh na a semkhawm note in zong amaute gel na huhna dingun ka hong thum hi. 
			</verse>
			<verse book="52" chapter="5" verse="11">Tua ahih manin tu laitakin na omzia uh mah bangin khatlekhat kihanthawnin na kihuh ciat ta un.   
			</verse>
			<verse book="58" chapter="10" verse="24-25">Khatlekhat ki-itin a hoih nate i sepna dingin kihanthawn ciat ni. 25 Mi pawlkhatte in kikhop a pelh bang hiloin, eite in kikhop khawmnate pelhloin om ni. Topa' hong paiding Ni hong naina thu thei ihih manin khatlekhat kihanthawn semsemzaw ni.
			</verse>
			<verse book="60" chapter="3" verse="11">Gitlohna pelhin hoih gamtat uh hen la, mi tawh kilem ding hanciamin kilem theihna dingin hahkat ta uh hen.
			</verse>
			<verse book="60" chapter="4" verse="8-10">Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un. 9 Khatlekhat maitaii takin zinleleeng na kido un. 10 Pasian' piak na a zatsiamte bangin Pasian' kiang panin na ngah uh nate, midangte' phattuamna dingin na zang un.
			</verse>
			<verse book="62" chapter="1" verse="7">Ahi zongin amah, khuavak ahih mah bangin eite in zong khuavak gamtatnate i gamtat takpi leh eite pawlkhat ihi a, ama Tapa Zeisu' sisan in i mawhna khempeuh panin eite hong siangsak hi.
			</verse>
			<verse book="64" chapter="1" verse="8">Tua ahih manin Pasian thuman nasepna-ah nasem khawm mite ihih theihna dingin ei Christian-te in hihbang mite i huh ding a hihi.

			</verse>
		</category>
		<category id="53">
			<verse book="9" chapter="17" verse="43-44">Tua ciangin Filistia-pa in David kiangah, "Ui hong sa a, ciangkang tawh sat hong sawm na hi hiam?" a ci hi. Filistia-pa in a pasian-te' min tawh David samsia hi. 44 Filistia-pa in David kiangah, "Ka kiangah hong pai in. Huih lak vasate leh gamlak gamsate tungah na sa ka pia ding hi," a ci hi.
			</verse>
			<verse book="19" chapter="5" verse="5">A kisathei mite nangma mit tawh kituaklo a, siatna a bawlte khempeuh nangmah in na mudah hi. 
			</verse>
			<verse book="19" chapter="10" verse="2-4">Migilote in kiphatsakna tawh mizawngte uuk delh uhhi. Amau ngaihsut vaihawmna mahah amaute awksak in. 3 Banghang hiam cihleh migilo in a lungsim deihna kisaktheihpih a, ngahna dingah a huaihampa in { Topa } phuisamin a taisan hi. 4 Migilo in kiphatsakna lungsim nei a, { Topa } zonglo hi. Ama ngaihsutna khempeuhah, "Pasian om kei," a ci hi.
			</verse>
			<verse book="19" chapter="12" verse="3">"I Leii tawh gualzo ding, i mukte eima neihsa; i to kua hiam?" a ci vial, kiphatsakna a piangsak leii, phat khemna muk khempeuh, { Topa } in atkhia ta hen. 
			</verse>
			<verse book="19" chapter="49" verse="6-9">Mite in a hauhna uh muangin, tampi a neihna uh a kisaktheihpih hangun, 7 amah leh amah a kitankhia tawmzo taktak, a nuntakna man ding Pasian' tungah a piazo mi kuamah omlo hi. 8 Banghang hiam cihleh a nuntakna tatna ding a man tam mahmah a, Leihawmpi mu ngeilo zah ding a hing tawntung dingin kitankhiazo ngeilo hi.
			</verse>
			<verse book="19" chapter="52" verse="1">Mi thahatpa aw, banghangin miphate suksiatna-ah kisial na hi hiam? Sunthapai-in, suksiatna na ngaihsunsun hi.
			</verse>
			<verse book="19" chapter="75" verse="4-5">A kiphasakte tungah, "Kiphasak kei un," a gilote tungah, "Kihisak kei un. 5 Kihisak kei unla, kiphatsakna tawh kampau kei un," ka ci hi.
			</verse>
			<verse book="19" chapter="94" verse="3-4">{ Topa } aw, migilote bang tanvei lungdam ding uh a, migilote bang tanvei lungnuamin omom lai ding ahi uhhiam? 4 Gamtatsiate bang tanvei kihisak lai ding uh a, a siat gamtatna uh bang tanvei kisialhpih lai ding ahi uhhiam?
			</verse>
			<verse book="20" chapter="1" verse="23-26">Kong thuhilhna hong ngai un; ka ngaihsutna kong gen ding a, ka theihna kong zasak ding hi. 24 Keimah in note hong samsam napi-in nong ngai nuam kei uh a, ka khut hong vanvan napi-in kuamah in nong thudon kei uhhi. 25 Ka thugente khempeuh hong thudon loin, kong tainate khempeuh hong mang nuamlo na hih manun, 26 lungkhamna na tuah uh ciangin kong nuihsan lel ding a, launa na tuah uh ciangin kong thusim kei ding hi. 
			</verse>
			<verse book="20" chapter="1" verse="30-33">Ka thugente na deih kei uh a, kong thuhilhna ngai nuamlo na hih manun, 31 na gamtatna bangun na thuak ding uh a, nomau' gamtatna mah in note hong gimsak ding hi. 32 Banghang hiam cihleh thu theilote in pilna a donloh manun sihlawh uh a, mihaite in lunghihmawhna a neihloh manun siatlawh uhhi. 33 Ahi zongin ka thugenna a ngaite in lungnopna ngah ding uh a, launa neilo-in nuamtakin om hithiat ding uhhi," a ci hi.
			</verse>
			<verse book="20" chapter="11" verse="2">Mi kiphasakte in minsiatna ngahpak ding ahih manin a hoihbekin om ding hoihzaw tham hi.
			</verse>
			<verse book="20" chapter="13" verse="3">Pau a ki-ipzo mi in a nuntakna a hu hi a, a mawk paupau mi pen amah a kisiasak tawm a hihi. 4 Thadah mi in a deih ngahzo lo a, nasep hahkat mi in a deih khempeuh ngahzo hi. 
			</verse>
			<verse book="20" chapter="13" verse="7">Mi pawlkhatte, zawng napi-in kihausak uh a, mi pawlkhatte, hau napi-in kizawngsak uhhi. 
			</verse>
			<verse book="20" chapter="13" verse="10">Hilh ding utlo, kihihsakna in kitotna bek piangsak thei a, hong kithuhilh ding utna pen a hoihzaw a hihi. 
			</verse>
			<verse book="20" chapter="20" verse="14">Van leipa in van zuakpa kiangah, "Kiman kei, kiman kei," cici khem a, a paikhiat khit ciangin sumdek siam mahmah ing, ci-in mi kiangah kisial hi.
			</verse>
			<verse book="20" chapter="25" verse="14">Bangmah a piak lohpi a kisialhpihpa pen guah a zusak tuanlo meiipi leh huihpi nung tawh kibang lel hi.
			</verse>
			<verse book="20" chapter="25" verse="27">Khuaizu a tam lua nek ding a hoihloh bangin phat ding deihluatna a hoihlo a hihi.
			</verse>
			<verse book="20" chapter="27" verse="1-2">Zingciang hun-a ding kima-sialh kei in. Tuhun leh tua hun kikalah a piang ding thu bangmah na thei kei hi. 2 Midangte in hong phat lohbuang nangmah kiphattawm kei in. Khual mite in hong phat lohbuang nangma kamin kiphattawm kei in.
			</verse>
			<verse book="23" chapter="10" verse="12">Topa in Zion Mual leh Jerusalem khua-ah ama nasep dingteng a zawh khit ciangin Assiria kumpipa kiphasakin a kisialhna leh a kiphatsakna hangin gim a pia ding hi. 
			</verse>
			<verse book="23" chapter="64" verse="6">Kote khempeuh mawhnei mi ka hi khin uh a, ka gamtat hoih khempeuh uh zong puannin tawh kibanglai veve hi. Kote khempeuh singteh bangin ka vul uh a, ka mawhna hangun huih letkhiat nahthel keu ka bang uhhi.
			</verse>
			<verse book="24" chapter="9" verse="23-24">Tua ciangin { Topa } in, "Mipilte in a pilna uh kisaktheihpih kei uh hen la, mi hatte in a hatna uh kisaktheihpih kei uh hen. Mihaute in zong a hauhna uh kisaktheihpih kei uh hen. 24 A kisatheite in, keimah, leitungah migitna, thuman leh thutang a zang ka hihna leh tuate sungah nuam a sapa ka hihna thu hong theihna uhah kisathei uh hen. { Topa } in hih thu kong gen khin hi," a ci hi.
			</verse>
			<verse book="40" chapter="6" verse="1-2">"Biakna tawh kizomin na hoih khat peuhpeuh na sep uh ciangin mite' phat ding deihna tawh a kilang theithei dingin na sepkhak lohna dingun na kingaihsun un. Tua bangin gamta le uh cin, vantungah a om na Pa uh kiang panin thaman na ngah kei ding uhhi. 2 "Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung leh kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un.
			</verse>
			<verse book="40" chapter="23" verse="5">Amaute in a sepna khempeuh uh mite' muhtheih dingin a hih se uhhi. 
			</verse>
			<verse book="42" chapter="18" verse="14">Ke'n kong cihin-ah, hih mipa pen Pasian tawh a kilemsa-in a inn-ah ciah a, a khatpa pen tua bangin ciahlo hi. Banghang hiam cihleh a kiliansakte pen kiniamkhiatsuk ding a, a kiniamkhiatte pen a lianin kibawl ding hi," a ci hi.
			</verse>
			<verse book="45" chapter="1" verse="30">mi gensiatna, Pasian muhdahna, midangte a heh theih a maizum theihna dingin gamtatna, kiphatsakna, kisialhna, thusia bawlna, nu leh pate' thu man'lohna,
			</verse>
			<verse book="45" chapter="3" verse="27">Tua ahih leh mihingte in i kisialhpih ding bang om ahi hiam? Bangmah omlo hi. Bang bulphuh ding ihi hiam? Thukham zuihna bulphuh ding ihi hiam? Hilo hi. I upna a bulphuh ding ihi hi. 
			</verse>
			<verse book="45" chapter="12" verse="3">Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.
			</verse>
			<verse book="46" chapter="1" verse="26-31">Sanggamte aw, Pasian in note hong sap laitakin na omzia uh ngaihsun un. Leitung mite' hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uhhi. 27 Ahi zongin Pasian in mipilte a maizumsakna dingin mihaite hong teel a, mi thahatte a maizumsakna dingin mi thaneemte a hong teel hi. 28 Leitung mite in thupi a sakte uh a suksiat theihna dingin Pasian in leitung mite' simmawh a niamte, bangmahin a ngaihsutloh uh mite a teel hi.  29 Tua ahih manin Pasian' mai-ah mite a kisaktheihna ding thu omlo hi. 30 Ahi zongin Pasian in Zeisu Christ hangin note tungah nuntakna hong pia a, tua Zeisu Christ pen eite' pilna, Pasian tawh i kipawl theihna, Pasian' mi siangtho suakin, hotkhiatna i ngah theihna a hihi. 31 Tua ahih ciangin Laisiangtho sungah, "A kisathei mite, Topa' hang bekin kisathei ta hen," ci-in na kigelh hi.
			</verse>
			<verse book="46" chapter="4" verse="7">Note in bang kisaktheihpih na hi uhhiam? Tu-a na neih khempeuh uh Pasian' hong piak hilo ahi hiam? Tua ahih leh hong kipiasa bek ahih manin a bang kisaktheihpih na hi uhhiam?  
			</verse>
			<verse book="46" chapter="13" verse="1-5">Keimah in mihingte pau a tuamtuamte leh vantung mite' pau nangawn ka pautheih hangin itna ka neih kei leh a bil-aphuai zam leh daltuah kitum tawh a kibang lel ka hihi. 2 Thuhilh siamna nei-in, thusim khempeuh thei-in, na khempeuh thei-in, mualte kinsak zawhna ding upna ka neih hangin itna ka neih kei leh ka kiman'na bangmah omlo hi. 3 Ka neih khempeuh midangte tungah pia-in, Pasian' nasepna hangin kihaltumna ka thuak ahi zongin itna ka neih kei leh ka phattuamna bangmah omlo hi. 4 Itna neite a lungduai-in migi hi. Itna neite in hazatna lungsim neiloin, zong kisathei lo hi. 5 Itna neite a kilawm loin gamtalo, heh pakpaklo, mite' mawhna ciamtehlo hi.
			</verse>
			<verse book="47" chapter="3" verse="5">Hih bang sepzawhna dingin kote in siamna nei ung a ci hiloin, sepzawhna ding siamna pen Pasian hong piak a hihi.
			</verse>
			<verse book="47" chapter="5" verse="12">Note in na hong thupi ngaihsut theihna dingun koleko a hong kiphattawm zel ka hi kei uh a, lungsimtawng hoihlo napi-in a puatham siamna hangin a kisial mite nial thei-in, kote' hangin note na kisaktheihna ding uh deihna hizaw hi.
			</verse>
			<verse book="47" chapter="7" verse="14">Titus mai-ah note ka hong kisialhpih ngei a, note in ka kisialhna thu-ah kei na hong zahhuaisak kei uhhi. Note tungah thuman bekbek a hong gen ka hih mah bangun Titus tungah ka kisialhna uh zong a kisial khial ka hihlohna uh hong kilang hi.
			</verse>
			<verse book="47" chapter="10" verse="13">Ahi zongin kote ka kisialhna ding uh kiciangtan a, note lakah na ka hong sepna dingun Pasian in a hong sehsaksa thu sung ciang bekah ka kisial thei uhhi.
			</verse>
			<verse book="47" chapter="10" verse="17">Laisiangtho in, "Mi khat peuhpeuh a kisialh nop leh Topa' nasepnate bek kisialhpih hen," na ci hi.
			</verse>
			<verse book="47" chapter="11" verse="12">Tua sawltak dangte in, "Kote in zong amau' sepzia mah bangin ka sem uhhi," ci-in a kisialh theihlohna dingun tuhunin nasep thaman bangmah ka hong lakloh mah bangin mailamah zong ka hong la kei ding hi. 
			</verse>
			<verse book="47" chapter="11" verse="30">Ka kisialh leh zong ka ginatlohna hong kilangsak nate hangin ka kisial bek hi. 
			</verse>
			<verse book="47" chapter="12" verse="4-9">Mite kiangah genkhiatsawn dingin a kiphallo a lamdang mahmah thu a za hi. 5 Tua bang thu pen a kisialh taak mahmah thu hinapi-in ka kisialhpih kei hi. Kei a ginalo hinapi ama minthan'na dingin Pasian in hong zang ahih manin tua thu pen a kisialh taak mahmah thu hinapi-in ka kisialhpih kei hi. Kei a ginalo hinapi ama minthan'na dingin Pasian in hong zang ahih manin tua thu ka kisialhpih bek hi. 6 Hih ka muh thu pen thuman ahih manin a kisialhpih hi ta leng zong mihai ka hi kei hi. Ahi zongin mite in keima sepna leh keima genna a muh a zak banah a valin hong thupi ngaihsutkhak ding uh utlo ka hih manin hih thu ka kisialhpih nuam kei hi. 7 Ahi zongin hih a lamdang na tampite ka muhna hangin kisialin ka kisaktheih khaklohna dingin Satan' sawltak bangin na a sem, keima pumpi sungah natna khat hong kipia ahih manin ka kisaktheih luatlohna dingin a hong kham hi. 8 Tua natna tawh ka kipelh theihna dingin Topa kiangah thumvei tak thu ka ngen hi. 9 Ahi zongin Topa in kei kiangah, "Na tha a nem ciangin keima vangliatna hat mahmah ahih manin nangma kisap na pen keima hehpihna hi bek hi," ci-in hong dawng hi. Tua ahih manin keima sungah Christ vangliatna hong omtheihna dingin lungdam takin ka thaneemna ka kisialhpih semsem hi.
			</verse>
			<verse book="48" chapter="6" verse="4">A kuamah peuh in ama gamtatna ciat entel hen la, kisialhna ding a om leh ama gamtatna siksanin kisial hen la, midangte tawh ki-ettehin kisial kei hen. 
			</verse>
			<verse book="48" chapter="6" verse="14">Ahi zongin keimah in ahih leh, singlamteh tungah i Topa Zeisu a sihna thu bek ka kisialhpih ding hi. Banghang hiam cihleh singlamteh tungah ama sihna hangin kei-a' dingin leitung thute misi bang a, kei zong, leitung thu-ah misi mah ka bang hi. 
			</verse>
			<verse book="49" chapter="2" verse="8-9">Note' upna hangin Pasian' hong hehpihna tawh hotkhiatna a ngah na hi uhhi. Note' thalawhna hangin a ngah hiloin Pasian' hong piakkhong a hihi. 9 Note' hanciamna tawh a ngah hilo na hih manun na kisialhna ding uh a thu omlo hi. 
			</verse>
			<verse book="49" chapter="4" verse="29">Na kiho uh ciangin kamguh zang kei unla, na pauna uh a za mite in phattuamna a ngahtheihna dingin na-in a kimang kam hoihte bek na pau un. 
			</verse>
			<verse book="50" chapter="2" verse="3-4">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. 4 Note' phattuamna ding bek ngaihsun kei unla, midangte' phattuamna ding ngaihsutsak zaw un. 
			</verse>
			<verse book="53" chapter="1" verse="4-5">Bawlsiatna leh gimna na thuakna khempeuh uhah na upna uh khahsuah loin thuakzo paisuak na hih manun midangte kiangah Pasian' pawlpi ka na kisialhpih uhhi. 5 Tu-a na thuaknate uh hangin Pasian' Ukna sungah a om dingin a kilawm mi suak na hih manun Pasian' thukhenna a man ahihna hong kilangsak hi.
			</verse>
			<verse book="54" chapter="6" verse="17-19">Tuhuna a hau mite kisatheikha loin, a kiplo hauhnate muan' leh suan'in neikha loin, eite in nuamtakin i zat theihdingin citna tawh a hong pia Pasian a muan' a suan'na dingun na hilh in. 18 A hoih nate semin, gamtat pha-in, citna lungsim nei-in midangte a hopnopna dingun na hilh in. 19 Tua hi leh mailamah amaute' nuntakna ding bulpi taktak ahi neihsate, amau-a' dingin a khol mite ahi ding uhhi.
			</verse>
			<verse book="55" chapter="3" verse="1-5">Nitawp ni hun pen a lauhuai hun ahih ding lamtak phawk in. 2 Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin, 3 mi khualloin, hehpihna neiloin, mi gensia-in, ngongtatin, kihtakhuai-in, thuhoih deihloin, 4 ciampelin, thu khualloin, kiphasak gawpin, Pasian donloin pumpi nopsakna bek deihin, 5 biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in.
			</verse>
			<verse book="58" chapter="4" verse="12">Pasian' thu nungta-in a gamtang hi a, langnih a hiam namsau sangin hiamzaw lai hi. Kha leh lungsim, guh leh taang kituahna, guh leh guhngek dongin khenkhia thei hi. Mihingte' lungsim ngimna leh a ngaihsutnate zong theithei hi.
			</verse>
			<verse book="59" chapter="3" verse="5">Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi.
			</verse>
			<verse book="59" chapter="3" verse="14-15">Ahi zongin na lungsim uhah en'na, gitlohna, leh huaihamna a om leh a zuaugen na hi uh a, pil ing, ci-in kisialhna ding bangmah omlo hi. 
			</verse>
			<verse book="59" chapter="4" verse="13-16">Tuni ahih kei leh zingciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. 14 Zingciangin na nuntakna uh bangci ding cih nangawn na thei kei uhhi. Meiilum tawlkhat sung kaii-in a mangthang pak tawh a kibang lel na hi uhhi. 15 Note in, "Topa in hong thukimpih nak leh nungta-in tua bang tua bang i sem ding hi," na cihding uhhi bek hi. 16 Ahi zongin note kihisakin na kisial uhhi. Tua bangte hoih hetlo hi. 
			</verse>
			<verse book="61" chapter="2" verse="18-19">Amaute kiphasakin haipau uh a, a khial gamtat mite sung panin a suakta khin liailiai zo mite, leitung pumpi deih bangin a gamtatna dingun a zol uhhi. 19 Amaute pen siatna a piangsak thei zongsatna lelin sila hinapi-un mite tungah suahtakna ding thu a gen uhhi. Banghang hiam cihleh mite pen, a hong zo peuhpeuhte' sila ihi hi.
			</verse>
			<verse book="62" chapter="2" verse="16">Banghang hiam cihleh pumpi deihna, mit tawh mu-in i deihte, leh mite' kisaktheihpih nate ahi leitung nate khempeuh pen Pa Pasian tawh a kizom thu hilo a, leitung tawh a kizom thu a hihi. 
			</verse>
			<verse book="65" chapter="1" verse="16">Hih mite a tawntungin phunin khatlekhat mawhna kizong uh a, amau pumpi deihna bangun gamta-in kiphasak uh a, phattuamna a ngah theihna dingun midangte a phat uhhi.
			</verse>
			<verse book="66" chapter="18" verse="7-9">Amah kisialin a kiphatsakna zah tawh a kizui-in dahna leh lungkhamna thuaksak un. Amah in, ‘Kei kumpinu ka hi a, meigong numei lah ka hi kei a, dahna ka thuak ngei kei ding hi,’ ci ahih manin, 8 gimna in ni khatthu-in ban ding a, pulnatna, kahna, leh kialpi in vatgawp ding hi. Ama tungah thu a khen Topa Pasian vanglian ahih manin mei tawh kihaltum ding hi," a ci hi. 9 Amah tawh paktatin a kiphasak khawm leitung kumpite in tua khuapi a katna meikhu a muh uh ciangin dahin a kap ding uhhi.

			</verse>
		</category>
		<category id="54">
			<verse book="14" chapter="7" verse="14">keima minin a kisam ka mite amau mahmah kiniamkhiatin, thu ngenin ka mai hong zong a, amau' gitlohnate panin a kihei uh leh, keimah in vantung panin ka za ding a, amaute' khialhna maisakin a leitang uh ka hoihsak kik ding hi.
			</verse>
			<verse book="20" chapter="28" verse="13">A khialhna a im mite a dau pailo ding a, a mawhna pulakin a kikhel mite in hehpihna ngah ding uhhi.
			</verse>
			<verse book="23" chapter="30" verse="15">Banghang hiam cihleh Israel-te' Siangtho Pa, Topa { Pasian } in, "Kihei kikna leh khawlna bek tawh note in suahtakna na ngah ding uhhi. Daitakin omna leh muan'na pen nomau' thahatna hi ding hi," a ci hi. Ahih hangin note na tuaci kei uh a,
			</verse>
			<verse book="23" chapter="59" verse="1-2">A honkhia zolo dingin { Topa } zawngkhallo a, khua a za theilo dingin a bil ngonglo hi. 2 Ahih hangin note' mawhnate in note leh na Pasian uh kikhenna hong piangsak a, amah in note' aw hong zak theihlohna dingin na khialhnate un ama maitang liah hi.
			</verse>
			<verse book="24" chapter="31" verse="19">Nangma kiang panin ka paikhiat khit phetin ka kisikkik a, nong thuhilh khit ciangin dahin ka kun hi. Ka neu laitaka ka minsiatna teng pua niloh ka hih manin maizumin ka lung-am hi,’ a ci hi.
			</verse>
			<verse book="26" chapter="18" verse="21-23">"Migilo khat in a mawh bawlna khawlin ka thukham zui hen la, a hoih a manin gamta leh, tua mipa silo ding a, pelloin nungta ding hi. 22 Ama mawhnasa khempeuh kimaisak ding a, amah a manin a gamtat manin nungta ding hi. 23 Migilo khat a si ka muh ciangin a lungdam dingin hong ngaihsun na hi uhhiam? Ka lung dam hetlo hi. Amah hong kisikin a nuntak ding pen keima deih ahi zaw hi.
			</verse>
			<verse book="40" chapter="3" verse="8">Na kisik kikna uh a kilangsak ding gamtatna gamta unla,
			</verse>
			<verse book="40" chapter="3" verse="11">Na kisikkik khitna uh a kilatna dingin tui sungah note ka hong phum a, ahi zongin kei nungah a hong paipa in Khasiangtho leh mei sungah note hong phum ding hi. Tua a hong pai dingpa pen kei sangin nakpi takin lianzaw a, ama khedap a tawisak ding nangawnin ka kilawmzo nai kei hi. 
			</verse>
			<verse book="40" chapter="4" verse="17">Tua huna kipan Zeisu in thuhilh ding kipan a, "Vantung ki-ukna hong naita ahih manin kisikin na omzia uh kheel un," ci-in thu a hilh hi.
			</verse>
			<verse book="40" chapter="21" verse="32">Banghang hiam cihleh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte leh numei paktatte in a um uhhi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uhhi.
			</verse>
			<verse book="41" chapter="1" verse="15">"A hunhoih hong tungta a, Pasian' Uk ding hun hong kipanta hi. Na mawhna uh kisikkik unla, hih Lungdamna Thuthak um un," ci-in a hilh hi. 
			</verse>
			<verse book="42" chapter="3" verse="8">Na kisikna uh a kilatna dingin gamta un. Note khatlekhat in, ‘Abraham' suante ihi ngawn hi,’ mawkcih kei un. Ke'n kong cihin-ah, Pasian in hih suangte nangawn Abraham' suanlekhakte-in bawl thei lel hi.
			</verse>
			<verse book="42" chapter="5" verse="31-32">Tua ciangin Zeisu in, "Cidamte in siavuan kisamlo uh a, cina mite bek in kisam uhhi. 32 Mite in a zahtak mihoihte a kisikna dingun a sam dingin hong pai ka hi kei a, mite in a pampaih mite a kisikna dingun a sam dingin a hong pai ka hi hi," ci-in a dawng hi.
			</verse>
			<verse book="42" chapter="13" verse="3">Hilo hi. Ke'n kong cihin-ah, na mawhna panun na kisik kei uh leh amaute mah bangin note zong na si ding uhhi.
			</verse>
			<verse book="42" chapter="13" verse="5">Hilo hi. Ke'n kong cihin-ah, na mawhna panun na kisikkik kei uh leh note zong amaute mah bangin na si ding uhhi," a ci hi.
			</verse>
			<verse book="42" chapter="17" verse="3-4">Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. 4 Nikhat sungin sagihvei ciangdong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nak leh na maisak khin ding uhhi," a ci hi. 
			</verse>
			<verse book="42" chapter="24" verse="46-48">amaute kiangah, "Christ in sihna thuakin, a ni thum ni-in sihna panin hingkik ding a, 47 Jerusalem khua-a kipan minam khempeuh tungah a mawhna uh kisikin a kimaisakna ding thu, ama min tawh kihilh ding hi, ci-in kigelh hi. 48 Note pen hih thu khempeuh a thei teci na hi uhhi.
			</verse>
			<verse book="44" chapter="2" verse="37-38">Amaute in hih thu a zak uh ciangin a lungsim uh nakpi takin sukha a, Peter leh sawltak dangte kiangah, "Sanggamte aw, bangci gamtat ding ka hi uhhiam?" ci-in a dong uhhi. 38 Tua ciangin Peter in amaute kiangah, "Na mawhna uh kisik unla, na mawhna uh hong kimaisak theihna dingin Zeisu Christ min tawh tui kiphum ciat un. Tua hi leh Pasian' piakkhong Khasiangtho na ngah ding uhhi.  
			</verse>
			<verse book="44" chapter="3" verse="18-19">Ama Christ in a thuakna ding thu, Pasian in tanglai pekin kamsangte khempeuh tung tawnin genkhol a, tu-in hih bangin a thugen kholhna a hong tungsak a hihi. 19 Tua ahih ciangin na mawhnate uh hong sawpsiangsak theihna ding, Topa kiang panin a hong pai lungsim nopna hun na ngah theihna ding uh leh note-a' dingin a sehsa Zeisu Christ a hong sawltheihna dingin na mawhna uh kisik unla, Pasian kiang zuan un. 
			</verse>
			<verse book="44" chapter="5" verse="31">Israel mite kisik kikin Pasian in a mawhna uh a maisak theihna dingin Ukpi leh Honpa-in tua Zeisu bawlin ama taklamah a tusak hi. 
			</verse>
			<verse book="44" chapter="11" verse="18">Amaute in hih thu a zak uh ciangin mawhsakna thu gen nawnlo uh a, "Gentail mite zong kisikin a nuntak theihna dingun Pasian in hunhoih pia hi," ci-in Pasian a phat uhhi. 
			</verse>
			<verse book="44" chapter="17" verse="30-31">Pasian in mihingte' theihloh hun lai-a a gamtatnate uh phamawh a sakloh hangin, tu-in mun khempeuha om mi khempeuhte a gamtat siatna panun a kiheina dingun thu a hong pia khinzo hi. 31 Amah in leitung mi khempeuh thu a mantakin ama teel mipa a hong khensakna ding ni a sehkhol khinzo hi. Tua a ngaihsutna a man taktak hi, ci-in mi khempeuh tungah a hong lahna dingin a teel mipa, sihna panin a hingkiksak zo hi," ci-in thu a hilh hi.  
			</verse>
			<verse book="44" chapter="20" verse="21">Jew mi leh Gentail mite a mawhna panun Pasian' lamah kihei-in i Topa Zeisu a upna dingun thu ka gen khinzo hi.
			</verse>
			<verse book="45" chapter="2" verse="4-5">Pasian migi-in thu a diah hithiatna pen na kisikkik theihna ding uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uhhiam?  5 Lungsim khauhin na kisik noplohna hangun Pasian' hehna leh a manin a thukhenna a hong kilat Ni ding ciangin na gimthuak ding uh a nasia semsem dingin a bawl na hi uhhi.
			</verse>
			<verse book="47" chapter="7" verse="9">Banghang hiam cihleh tu-in ka lung a dam hi. Note ka hong dahsak khakna hangin a lungdam hiloin note na dahna hangun na ngaihsutna uh kheel thei na hih manun a nuam ka hihi. Tua na dahna uh Pasian in a hoihlamin hong zang ahih manin note-a' dingin siatna a hong piangsak ka hi kei zaw uhhi.
			</verse>
			<verse book="47" chapter="12" verse="21">Note kiangah ka hong tun' ciangin a beisa hunah note tampi tak thangtatin, numei tawh mawhna, hukna, lannate hangin na khialhnate uh na kisikloh manun keimah dahin kapin, note' muhna-ah ka Pasian in kei hong maizumsak khakding ka lunghimawh mahmah hi.
			</verse>
			<verse book="61" chapter="3" verse="9">Mi pawlkhatte' ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deihloin na vekpi-un na kisik ding uh deih ahih manin hong pai nailohna pen note hong khualna hizaw hi.
			</verse>
			<verse book="62" chapter="1" verse="9">Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi. 
			</verse>
			<verse book="66" chapter="2" verse="5">Tua ahih manin na lampialna uh phawkin, na mawhna uh panin kihei unla, na gamtat ngeisa bangun gamta kik un. Na mawhna panun kihei-in na kisikkik kei uh leh note kiangah hong pai-in na meivakna uh ka hong lakkhiatsak ding hi.
			</verse>
			<verse book="66" chapter="2" verse="14-16">Ahi zongin note ka hong mawhsakna ding thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam' thuhilhnate a um mi pawlkhat note lakah a om hi. 15 Tua mah bangin Nicolas pawlte' thuhilhna a um mi pawlkhat zong note lak mahah a om hi. 16 Tua ahih manin na mawhna panun kisikkik un. Na kisik kei uh leh note kiangah kei hong pai baihin, ka kam panin a pusuak namsau tawh amaute ka do ding hi.
			</verse>
			<verse book="66" chapter="3" verse="3">Tua ahih manin note a hong kihilh na zaksa uh thute phawkkik unla, tua thute zui-in na mawhna panun kisik kik un. Khua na phawk kei uh leh note kiangah guta bangin ka hong pai ding a, ka hong tun'lam nangawn na thei kei ding uhhi.

			</verse>
		</category>
		<category id="55">
			<verse book="1" chapter="1" verse="27-28">Tua ahih ciangin Pasian in ama lim bangin mihing piangsakin, Pasian' lim bangin amah a piangsak hi. Amah in pasal leh numei a piangsak hi. 28 Pasian in amaute thupha pia a, Pasian in amaute tungah, "Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un," a ci hi.
			</verse>
			<verse book="1" chapter="2" verse="18">Tua ciangin { Topa } Pasian in, "Mipa amah guak a om ding hoihlo hi. Ama-a' ding a kituak a huh ding ka bawlsak ding hi," ci hi. 
			</verse>
			<verse book="1" chapter="2" verse="21-22">Tua ahih ciangin { Topa } Pasian in mipa ihmut suak mahmah sak a, ama ihmut kalin a nakguhte khat la-in tua mun pen satak tawh a dimsak hi. 22 { Topa } Pasian in mipa' tung panin a lakkhiat nakguh pen numei khatin bawl a, mipa kiangah tuanu a paipih hi. 23 Tua ciangin mipa in, "Tu petpetin hih pen keima guhte leh keima sate a hihi. Amah pen mipa sung panin a kilakhia ahih manin ‘Numei’ kici ding hi," a ci hi.
			</verse>
			<verse book="1" chapter="2" verse="24">Tua thu hangin pasal in a nu leh a pa nusia-in a zi tawh kigawm a, amaute gel pum khat a bang uhhi. 
			</verse>
			<verse book="1" chapter="3" verse="6">Tua ahih ciangin singkung a hoihna, mi a pilsak dingin tua a gah a deihhuaina a muh ciangin, a singgah lo-in a ne hi. Amah in singgah kimkhat a pasal pia a, a pasal in zong a ne hi.
			</verse>
			<verse book="1" chapter="7" verse="8-9">Ganhing siangthote, a sianglo ganhingte, vasate, leitunga a bokvak peuhmah, 9 a nupa kopin Pasian in Noah a thupiaksa bangin teembaw sungah Noah tawh pai uhhi.
			</verse>
			<verse book="1" chapter="9" verse="1">Pasian in Noah leh a tapate thupha pia a, amaute tungah, "Pung unla, tampi pha-in, leitung dim un.
			</verse>
			<verse book="1" chapter="20" verse="3">Ahih hangin zanin mang sungah Abimelek kiangah Pasian pai a, ama kiangah, "En in, na laksa numei' hangin nang a si ding na hi hi. Banghang hiam cihleh amah, mi khat' zi ahi hi," a ci hi.
			</verse>
			<verse book="1" chapter="24" verse="3">Nangmah in amau' lakah ka ten'na Kanaan mite' tanute lak panin ka tapa' zi ding laloin, keima gam leh ka behte kiangah va pai-in ka tapa Isaac' zi ding na lakna dingin vantung leh leitung Pasian ahi { Topa } tawh nang kong kiciamsak ding hi," a ci hi.
			</verse>
			<verse book="1" chapter="28" verse="2">Kithawi in la, na nu' pa Bethuel' inn, Paddanaram-ah pai in. Tua lai munah na nu' sanggampa Laban' tanute khat na zi dingin la in.
			</verse>
			<verse book="1" chapter="34" verse="12">Kei kiang panin moman leh letsong tampi hong ngen un. Kei' tunga nong nget zahzah uh kong pia ding hi. Zi dingin a numei hong pia hoh un," ci thuah lai hi.
			</verse>
			<verse book="1" chapter="38" verse="8">Tua ciangin Judah in Onan kiangah, "Na sanggampa' zi tawh lumkhawm in la, tuanu' tungah pasal' sanggamte' tavuan sem in la, na sanggampa-a' dingin ta nei in," a ci hi.
			</verse>
			<verse book="2" chapter="21" verse="10">Amah in zi dang khat a lakthuah leh, a zi masa' annek, a puansilh, ahih kei leh lupkhopna ding thuneihna khiamlo ding hi.
			</verse>
			<verse book="2" chapter="22" verse="16-17">"Mi khat in a kidong nailo nungak khat zolin amah tawh a lupkhop leh, amah in tuanu' man ding moman letsong pia ding a, ama zi suak ding hi. 17 A numei' pa in ama tungah tuanu a piak nop kei leh zong, tua mipa in nungak moman letsong zah numei' pa' tungah sum pia veve ding hi.
			</verse>
			<verse book="2" chapter="34" verse="16">note in amau' tanute na tapate uh-a' dingin la-in, amau' pasian-te tawh paktatna a bawl a tanute in amau' pasian-te tawh na tapate uh paktatsak khading uhhi.
			</verse>
			<verse book="3" chapter="18" verse="6">"Note kuamah in na kinaipih na behte uh mawhpih dingin na naih kei ding uhhi. Kei pen { Topa } ka hihi. 
			</verse>
			<verse book="3" chapter="20" verse="14">Pasal khat in zi nei-in, a zi' nu tawh zong a lakthuah leh, tua pen a kilawmlo a hihi. Note lakah tua bang kilawmlohna a omlohna dingin tuapa leh a nutate, mei tawh kihallum ding hi.
			</verse>
			<verse book="3" chapter="20" verse="19-21">"Note pen na nu' sanggamnu ahih kei leh na pa' sanggamnu tawh na mawh kei ding uhhi. Tua pen a nai behte tawh mawhna ahih manin amaute in amau' mawhna pua ding uhhi. 20 Pasal khat, a pa' sanggampa' zi tawh a lupkhop leh, amah in a pa' sanggampa a mindaisak a hihi. Amaute in amau' khialhna thuak ding uh a, ta neiloin si ding uhhi. 21 Pasal khat in a sanggampa' zi a lak leh, tua pen nitna hi a, amah in a sanggampa a mindaisak a hihi. Amaute in ta neilo ding uhhi.
			</verse>
			<verse book="3" chapter="21" verse="7">Amaute in numei paktat ahih kei leh a kininsaksa numei ten'pihlo ding uh a, a pasal in a maksa numei zong ten'pihlo ding uhhi. Banghang hiam cihleh siampipa pen ama Pasian-a' dingin siangtho hi.
			</verse>
			<verse book="3" chapter="21" verse="13-15">Amah in a zi dingin nungak la ding hi. 14 Meigong numei, a kimasa numei, a kininsaksa numei, numei paktat, hih bangte pawl ten'pihlo ding a, amah in ama mite lak panin nungak khat zi-in la ding hi. 15 Tua pen ama mite lakah a tate a daisak lohna ding a hihi. Banghang hiam cihleh amah a siangthosakpa pen keimah { Topa } ka hi hi, ci in," a ci hi.
			</verse>
			<verse book="5" chapter="7" verse="14">Midangte khempeuh sangin note thupha hong kilim piakzaw ding hi. Note' lak hita leh na ganhingte uh lak hita lehah a nu ahi a, a pa ahi zongin a ciing omlo ding hi.
			</verse>
			<verse book="5" chapter="21" verse="15-17">"Mi khat in zi nih nei a, khat itin a khat mudah a, a it leh a muhdah a zite gel in ta nei tuakin, tapa a neih cil pen a muhdahnu tawh a neih ahih leh, 16 a tapate tungah gamhluah dingin ama neihsa a hawm ciangin, a mudahnu' tapa cil sangin deihzawkna hangin a itnu' tapa pen a ta cilin bawl theilo ding hi. 17 Ama neihsa khempeuh tanh nih piakna tawh a muhdahnu' tapa a tacil mahin sang ding hi. Banghang hiam cihleh tuapa pen ama sung panin a piang masa pen ahih manin tacil hihna za pen ama-a' a hihi.
			</verse>
			<verse book="5" chapter="22" verse="13-21">"Mi khat in zi la-in, amah a luppih khit ciangin amah mudahin, 14 a zumhuai gamtatna tawh tuanu mawhsakin, ‘Keimah in hih numei ka la a, amah tawh ka lupkhop ciangin ama sungah nungakna lim ka mu kei hi,’ cihna tawh tuanu tungah minsia a tut leh, 15 tua numei' nu leh a pa in a tanu uh' nungakna lim a kilatna puan lakhia-in upate kiang kongpi-ah paipih ding uhhi. 16 Numei' pa in upate kiangah, ‘Hih mipa tungah a zi dingin ka tanu ka pia a, amah in deih nawnlo a, 17 "Na tanu' sungah nungakna lim ka mu kei hi," cihna tawh a zumhuai-in amah mawhsak hi. Ahi zongin hihte pen ka tanu' nungakna a kilatna limte ahi hi,’ ci-in a puan lak ding hi. Amaute in khua upate mai-ah a puan phah ding uhhi. 18 Tua ciangin tua khua upate in tua mipa la-in sat ding uhhi. 19 Amaute in ngun shekel za khat liausak ding uh a, a numei' pa' tungah tuate pia ding uhhi. Banghang hiam cihleh amah in Israel nungak tungah minsia tun' hi. Tua ciangin a numei pen ama zi mah hi ding a, a nuntak laiteng tuanu ma theilo ding hi. 20 "Ahih hangin a mawhsakna thumanin, numei sungah nungakna lim a kimuh kei takpi leh, 21 amaute in a pa' inn kongah a numei paipih ding uh a, ama khuapi pasalte in suang tawh amah denglum ding uhhi. Banghang hiam cihleh amah in a pa' inn sungah paktat gamtatna tawh Israel sungah haina tun' hi. Tua bangin note' lak panin siatna na siangsak ding uhhi.
			</verse>
			<verse book="5" chapter="22" verse="25-30">"Ahih hangin mi khat in a kidongsa nungak khat gamlakah tuakin, mipa in tuanu buanin a luppih leh, tua numei tawh a lum mipa bek kithat ding hi. 26 A numei' tungah bangmah na hih kei ding uhhi. Numei' tungah sihna ding mawhna omlo hi. Banghang hiam cihleh hih thu pen mi khat in a vengpa do-in a thah tawh kibang hi. 27 Hih mipa in gamlakah numei hih ahih manin, a kidongsa numei in huhna ngen dingin a kiko hangin amah a hon ding kuamah omlo hi. 28 "Mi khat in a kidong nailo nungak khat tuakin, tua numei buanin luppih a, amaute gel a kimuh leh, 29 numei tawh a lumpa in nungak' pa tungah ngun shekel sawmnga pia ding a, tua numei ama zi hi ding hi. Banghang hiam cihleh amah in a numei va su khin hi. A nuntak laiteng tua numei ma theilo ding hi. 30 "Mi khat in a pa' zidangte ten'pihlo ding a, a pa-a' ahi numei tawh mawhlo ding hi.
			</verse>
			<verse book="5" chapter="24" verse="5">"Mi khat in zi a neih tungin galkapte tawh kuankhialo ding a, nasep khat peuhpeuh zong kisawllo ding hi. A laksa a zi tawh a lungdam khawm dingin inn-ah kum khat sung maang ding hi.
			</verse>
			<verse book="7" chapter="1" verse="12">Tua ciangin Kaleb in, "Kiriathsefer simin a lazopa tungah a zi dingin ka tanu Aksah ka pia ding hi," a ci hi.
			</verse>
			<verse book="7" chapter="21" verse="21-23">vil un. Laamna-ah Shiloh nungakte a laam dingin hong pai uh leh, leenggui lote panin note in delhin mi khempeuh in na zi ding ciat uh Shiloh nungakte man unla, Benjamin gamah ciahpih un. 22 Amau' pate ahi a, a sanggampate uh ahi zongin a lungkimlohna uh kote' kiangah a gen dingin hong pai uh ciangin kote in amaute kiangah, ‘Kote tungah hehpihna tawh amaute hong pia un; banghang hiam cihleh mi khempeuh zi ding galsimna sungah ka ngahsakzo kei uh a, note zong a mawh na suahlohna dingun note in amaute tungah utna tawh na piaktawm uh ahi kei hi,’ ka ci ding uhhi," a ci uhhi. 23 Benjamin mite zong tua bangmahin gamta uh a, amau mi a phazah tawh kituakin a laamte lak panin a zi dingun a la uhhi. Tua ciangin amaute pai-in a gamhluahna uhah ciahkik uh a, khuapite lamkikin a sungah a teng uhhi.
			</verse>
			<verse book="8" chapter="1" verse="15-18">Tua ciangin amah in, "En in, na sanggamnu a mipihte leh a pasian-te kiangah ciahkik khin hi. Na sanggamnu' nungah nang zong ciah in," a ci hi. 16 Ahih hangin Ruth in, "Nang kong nusiatna ding ahi a, nang zuihna panin ka ciahkikna ding ahi zongin hong cici nawn kei in; banghang hiam cihleh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi. 17 Na sihna-ah si-in ka kivui ding hi. Sihna cih lohbuang thudang hangin kong nusiat taak leh { Topa } in kei hong dawm kei ta hen," a ci hi. 18 Tua ciangin Naomi in amah a zuih ding a lungsim a khentatna a muh ciangin bangmah ci nawnlo hi.
			</verse>
			<verse book="8" chapter="4" verse="5">Tua ciangin Boaz in, "Naomi' tung panin a lo na lei ni-a kipanin, a site' gamh a site' beh sungah a kiptheihna dingin a sipa' zi Moab numei Ruth zong a lei na hi hi," a ci hi.
			</verse>
			<verse book="8" chapter="4" verse="10">A site' min ama sanggamte leh a pian'na a khuasung panin a maiman'lohna dingin ama gamhluahna-ah a site' min a kizop theihna dingin a si khin Mahlon' zi, Moab numei Ruth zong ka zi dingin ka lei khin hi; note pen tuni-in teci na hi uhhi," a ci hi.
			</verse>
			<verse book="8" chapter="4" verse="13">Tua ahih ciangin Boaz in Ruth la-in ama zi a suak hi. Amah in a zi luppih a, { Topa } in tuanu gaisakin amah in tapa khat nei hi.
			</verse>
			<verse book="9" chapter="17" verse="25">Israel mite khatlekhat kiho-in, "Hih hong paikhia mipa na mu ngei uhhiam? Israel-te a to dingin hong paito takpi hi. Amah a that mipa tungah kumpipa in sum tampi pia-in, ama tanu zong pia ding a, a pa' innkuante, Israel sungah aana nasep leh siah khempeuh kipengsak ding hi," a ci uhhi.
			</verse>
			<verse book="9" chapter="18" verse="17">Tua ciangin Saul in David kiangah, "Hih lai-ah ka tanu uzaw Merab om hi. Nang tungah zi dingin kong pia ding hi. Kei-a' dingin hang peuh in la, { Topa' } gal do in," a ci hi. Banghang hiam cihleh Saul in, "Keima khutsungah amah siloin Filistia-te' khutsungah si hen," ci-in ngaihsun hi.
			</verse>
			<verse book="9" chapter="25" verse="40-42">David' nasemte Karmel-a Abigail' kiang a tun' ciangin amaute in tuanu kiangah, "David in ama zi dingin a la dingin kote nang kiangah hong sawl hi," a ci uhhi. 41 Tua ciangin amah dingin lei-ah maikun a, "En un, na nasemnu uh ka topa' nasemte' khe a silsak ding nasem ahi hi," a ci hi. 42 Tua ciangin Abigail kinawhin dingin la tungah tuang a, ama nasem numei nga in amah a kem hi. David' kamtaite' nung zui-in pai a, tua ciangin ama zi a suak hi.
			</verse>
			<verse book="10" chapter="3" verse="14">Tua ciangin David in Saul' tapa Ishbosheth kiangah kamtaite sawlin, "Filistia-te' vundawn za khatin ka leisa ka zi Mikhal hong pia in," a ci hi.
			</verse>
			<verse book="11" chapter="11" verse="1-6">Tu-in Kumpi Solomon in gamdang numei tampi ngai hi. Faro' tanu, leh Moab mi, Ammon mi, Edom mi, Sidon mi, leh Hit numeite, 2 { Topa } in Israel mite tungah, "Amaute tawh na kiteng kei ding uhhi. Banghang hiam cihleh amaute in amau' pasian' lamah na lungsim uh hong heikhia taktak ding uhhi," a cih minamte' lak pan lawm ngai a, Solomon in hih mite ngai-in pom hi. 3 Amah in kumpite' tanu vive zi za sagih, leh zineu za thum nei hi. A zite in ama lungsim heikhia uhhi. 4 Banghang hiam cihleh Solomon a teek ciangin a zite in pasian dangte' lamah ama lungsim heikhia uh a, ama pa David' lungsim bangin ama lungsim { Topa' } tungah thuman bup taktak zolo hi. 5 Banghang hiam cihleh Sidon mite' nusian Ashtoreth, leh Ammon mite-a' ahi a kihhuai Milkom, Solomon in bia hi. 6 Tua ahih ciangin { Topa' } muhna-ah Solomon a sia gamta a, a pa David bangin { Topa } zuibup lo hi. 
			</verse>
			<verse book="14" chapter="24" verse="2-3">Siampi Jehoiada' hunsung khempeuh { Topa' } mitah Joash a manin gamta hi. 3 Jehoiada in ama-a' dingin zi nih laksak a, amah in tapate leh tanute a nei hi.
			</verse>
			<verse book="15" chapter="10" verse="10">Tua ciangin siampi Ezra dingto-in amaute kiangah, "Note in gamdang numeite zi-in la-in Israel mite' mawhna na behlap uhhi. 
			</verse>
			<verse book="16" chapter="13" verse="27">Tua ahih ciangin Solomon aw, nangma gamtatnate hong zui-in, gamdang numeite ten'pihna tawh hih siatna lian khempeuh gamta-in i Pasian tungah hong zuautat ding ka hi uhhiam?" ka cisak hi.
			</verse>
			<verse book="17" chapter="2" verse="2-4">Tua ahih ciangin kumpipa' nasemte in ama kiangah, "Kumpipa-a' dingin a melhoih nungak khangnote zongsak in. 3 Kumpi khua ahi Susa khuapi-a numeite' omna-ah a melhoih nungak khangno khempeuh hong paipihna dingun na ukna gam tuamtuam khempeuhah uliante sawl in. Tua numeite pen numeite a uk, kumpipa' innsungmang Hegai' kep dingin ki-ap hen. Tua ciangin tua numeite tungah paknamtui tuamtuam kiguan' hen. 4 Tua sung panin kumpipa' deih bel nungak pen Vashti' tangin kumpinu suak hen," a ci uhhi. Kumpipa in hih ngaihsutna hoihsa a, tua bangin a gamta hi.
			</verse>
			<verse book="17" chapter="2" verse="16-18">Ama uk a kum sagihna, kha sawmna ahi Tebeth kha sungin kumpi innsung Kumpi Ahasueras' kiangah Esther a kipaipih ciangin, 17 kumpipa in ama numei dangte khempeuh sangin itzaw a, a nungak dangte khempeuh sangin limbawl zaw hi. Tua hi a, kumpi lukhu amah khusakin Vashti' tangin kumpinu a suaksak hi. 18 Tua ciangin kumpipa in Esther pahtawina-in ama uliante leh a nasem khempeuh-a' dingin pawi lianpi khat a bawl hi. Amah in ama ukna gam khempeuhah tua ni nasep khawlin zum a khakna ding uh zong thu zasak kim a, kumpipa min tawh a kilawm a kituak letsongte zong a hawmkhia hi.
			</verse>
			<verse book="20" chapter="5" verse="15-19">Na zi' tungah citak in la, amah bek itin nei in. 16 Pasal dang tawh va vakzau-in kongzing lakah va mawhkha ding hi. 17 Na zi pen nangma-a' ding bek hi a, midangte tawh na neihkhawm ding hilo hi. 18 Tua ahih ciangin na zi tawh lungkim in la, na ten'pih numei tawh lungdam in. 19 A ithuai a ngaihbaangin ngaihsun tawntung in la, ama ngaihbaan'na tawh lungdamin, ama hong itna tawh lungkim in.
			</verse>
			<verse book="20" chapter="6" verse="24-26">mi' zi tawh na mawhlohna dingin nang hong kemin, kam khum zangin a hong zol numei ginalote kiang panin nang hong hu ding hi. 25 Amau' melhoihna iplahkha kei in la, amau' hong zawlmitna khenglahkha kei in. 26 Banghang hiam cihleh anlum khat tawh numei paktat khat kingahzo a, ahi zongin numei tawh mawhna in nuntakna bup siasak hi.
			</verse>
			<verse book="20" chapter="12" verse="4">Zi hoih pen a pasal' minthan'na leh lungdamna hi a, a pasal a maizumsak zi pen a pasal-a' dingin a dam theilo guhnatna tawh kibang hi.
			</verse>
			<verse book="20" chapter="18" verse="22">Zi a muzote na hoih a mu hi a, { Topa' } maipha a ngah a hihi. 
			</verse>
			<verse book="20" chapter="19" verse="14">Inn leh neihsate pen pate' tung panin a kiluah hi a, zi pil ahih leh { Topa } bek in hong pia thei hi. 
			</verse>
			<verse book="20" chapter="21" verse="19">A phun hat zi gilo tawh ten'khop sangin gam simthamah khat guak tangten' hoihzaw hi.
			</verse>
			<verse book="20" chapter="22" verse="24">A hehbaih mite tawh kipawl kei unla, a lungtom mite tawh kikhawl kei un.
			</verse>
			<verse book="20" chapter="24" verse="27">Na nuntakna ding zong masa in la, na an nek ding a kicin' ciang bekin na inn ding lamin zi leh ta nei pan in. 
			</verse>
			<verse book="20" chapter="25" verse="24">Phun bek a thei zi tawh innsungah ten'khop sangin innkhumzang kiu khatah tangten' hoihzaw tham hi.
			</verse>
			<verse book="20" chapter="30" verse="20">A citaklo zi hih bangin gamta hi: Midang tawh khialin tua ciangin kisilsiang a, "Khialhna bangmah gamta kei ing," ci khem hi. 
			</verse>
			<verse book="20" chapter="31" verse="10">Zi hoih pen suangmanpha sangin manphazaw pek a, ahi zongin zi hoih ngah ding haksa mahmah hi.
			</verse>
			<verse book="20" chapter="31" verse="30-31">Ngaihbaan'na pen zuaupi hithei a, melhoihna zong maimang thei hi. Ahi zongin { Topa } a zahtak numei a phattaak a hihi. 31 A sepna khempeuh hangin amah phat un. Mi khempeuh in a zahtak dingin a kilawm a hihi. 
			</verse>
			<verse book="21" chapter="9" verse="9">Pasian in hih leitungah nang a hong piak, tomkha sung na nuntak laiteng, na it na zi tawh a nuam theithei-in om in. Leitung lungkhamna sungah na lawhtak, tua bek mah hi khading hi. 
			</verse>
			<verse book="22" chapter="8" verse="4-8">Jerusalem nungakte aw, ko' kingaihna nong suknawi lohna dingun kei tungah hong kiciam un. 5 Gamlak panin a lawmpa tawh khut kilensa-in a hong paikhia kua ahi hiam? Nangmah na pian'na mun, na nu in hong neihna mun, epel kung nuai panin nang kong phong hi. 6 Kei simloh kuamah ngai kei in la, kei simloh kuamah kawi kei in. Itna zong sihna zahin thahat a, ngaihna zong sihna zahin khauh hi. Itna, mei bangin kuangkhia a, meikuang lianpen a suak hi. 7 Tui tampi nangawn tawh kisumit zolo a, tui sungah i phumcip hangin mitzo tuanlo hi. Mi khat in a neihsa sum khempeuh tawh itna a lei dingin hong kithawi leh kinuihsan lel ding hi. 8 Sanggam numeino khat ka nei uh a, a nawite neu mahmah hi. Tangval khat in hong hel zenzen leh ka sanggamnu uh bangci huh ding ka hi uhhiam?
			</verse>
			<verse book="23" chapter="4" verse="1">Tua ni ciangin nupi sagih in papi khat neikhawm ding uh a, "Kote in komau' an ciat ne-in, komau' puan ciat mah ka silh ding uhhi. Kote pen, nangma zi cih min bek hong puasak in; ka minsiatna teng uh hong hum in," ci ding uhhi.
			</verse>
			<verse book="23" chapter="54" verse="5">Banghang hiam cihleh nangmah hong Bawlpa pen nang-a' dingin na pasal bang hi ding a, ama min pen Vanglian { Topa } a hihi. Israel-te' Siangtho Pa pen nang hong honkhiapa hi a, amah pen leitung buppi' Pasian a kici hi.
			</verse>
			<verse book="23" chapter="62" verse="5">Banghang hiam cihleh tangval in nungak khat a ten'pih mah bangin nang hong lampa in nang hong ten'pih ding a, zipipa mothaknu tungah a lungdam mah bangin nang tungah na Pasian lungdam ding hi.
			</verse>
			<verse book="24" chapter="16" verse="9">Banghang hiam cihleh Vanglian { Topa, } Israel mite' Pasian in hih bangin kong ci hi: En un, hih mun panin note' muh teekteekin, note' theih hunsung mahin gualnopna, lungdamna awte leh zinei thakte, pasalnei thakte' awte ka gingsak nawn kei ding hi.
			</verse>
			<verse book="24" chapter="29" verse="6">Zi pi unla tanu tapa nei un. Na tapate-a' ding mo la unla, na tanute uh mo kha un; tua hi leh amau in zong tanu tapa hong nei ding uhhi. Kiam kei unla, pungzaw un.
			</verse>
			<verse book="26" chapter="16" verse="8">"Nang kong muhkhak kik ciangin pasal nei thei ding hun na hita hi. Na pum guakin a om kimlai, ka puan tawh kong khuh a, na zumhuainateng hong seelsakin, ten'pih dingin kam kong ciam hi. Kong kamciamna tangtung sakin nang pen keima-a' nong suak hi, Topa { Pasian } in ci hi.
			</verse>
			<verse book="28" chapter="1" verse="2">{ Topa } in Hosea tung tawnin Israel-te tungah thu a na gencil lai-in, amah in Hosea kiangah, "Hih gammite kei tungah citakloin pasian dangte bia uh ahih manin, nang zong hong tulpihlo ding numei paktat khat ten'pih in la, tuanu tawh ta nei in," a ci hi.
			</verse>
			<verse book="28" chapter="2" verse="19-20">Israel aw, nang, zi-in kong neikik ding a, nang tungah thuman thutangin kong gamta kik ding hi. Nang hong itin kong hehpih tawntung ding a, keima-a' na hi tawntung ding hi. 20 Kei-a' ahi tawntung dingin nang kong la ding hi. Tua ciangin { Topa } ka hih lamtak nong thei ding hi.
			</verse>
			<verse book="28" chapter="3" verse="2">Tua ahih ciangin ngun shekel sawmlenga leh mangbuhham seu sawmlenga tawh zi lei-in
			</verse>
			<verse book="39" chapter="2" verse="11-16">Judah mite citakloin, Pasian tungah a thuciamna uh palsat uh a, Israel mite' lak leh Jerusalem khuasungah siatna tampi gamta uhhi. { Topa } in a it mahmah biakinn ninsak uhhi. { Topa } a hilo, pasian dang a bia numeite, zi-in la-in a ten'pih uhhi. 12 Hih bangin a gamta mi peuhmah, a kua a kua hita leh, { Topa } in sugawp hen la, Vanglian { Topa } tungah biakna a paipih ei minamte tawh hong kigawmsak nawn kei hen. 13 Note' gamtatna adang khat omlai hi. Tua pen, note' paipih biaknate hong sang nawnlo ahih manin { Topa' } biakna tau, khitui tawh na kawtsak uh a, kapin thumin na om uhhi. 14 Banghangin hong sanglo hiam, na ci uhhi. Na khangnolai uha na ten'pih na zite uh tungah na cihtaklohna uh amah in hong thei a, na zite uh tungah na cihtak tawntungna ding uh Pasian tungah thu ciamin, na zite uh zong na lawmnu mah uhhinapi-in amaute tawh na thuciamna uh na pelhna hang uh a hihi. 15 Pasian in na zite uh tawh pumkhat, lungsim khat ahi dingin hong bawl hilo ahi hiam? Hih bangin a hong bawlna pen bang a deihna ahi hiam? Pasian' mi taktak ahi ding tate i neih theihna ding a hihi. Tua ahih manin na khangno lai-un na ten'pih na zi uh tawh na thuciamna uh na palsatkhak lohna dingun kidawm un. 16 Vanglian { Topa } in hih bangin ci hi: "Zi makna ka deih kei a, mi khatpeuh in a khangno lai-a a ten'pih a zi tungah tua bang gitlohna a gamtatna ka mudah hi. Tua ahih ciangin hoihtakin kidawm unla, a citak dingin na zite uh tungah na thuciamna uh palsat kei un," ci hi, a ci hi.
			</verse>
			<verse book="40" chapter="5" verse="32">Ahi zongin ke'n note kiangah kong genin-ah: Mi khat peuhmah in pasal dang tawh a mawhna hang lobuang, a zi a mak peuhmah a, a zi in pasal a neihkik leh mi tawh a mawh dingin a bawl a suak hi. Tua a kima numei a ten'pihte, numei tawh a mawh mah a hihi.  
			</verse>
			<verse book="40" chapter="19" verse="4-6">Zeisu in, "Laisiangtho sungah, ‘A kipat cilin a Piangsakpa in numei leh pasal a bawl hi,’ ci hi. 5 Tua ciangin, ‘Hih thu hangin pasal in a nu leh a pa nusia-in a zi tawh kigawm ding a, amaute gel pumkhat a bang ding uhhi,’ ci-in na kigelh hi. 6 Tua ahih manin amaute nih hi nawnloin khat ahi ta uhhi. Tua ahih manin Pasian in a gawmsa mite, kuamah in khen kei ta hen," ci-in a dawng hi. 
			</verse>
			<verse book="40" chapter="19" verse="9">Note kiangah kong genin-ah: Mi khatpeuh in midang tawh a zi a mawhna lobuang, a zi a mak a, numei dang tawh a ten' leh numei tunga mawh ahi hi," ci-in a dawng hi.
			</verse>
			<verse book="40" chapter="22" verse="12">Ama kiangah, ‘Lawm aw, mo pawi siimna puan silhlopi-in hih lai-ah hong bangci luttheih na hi hiam?’ a cih ciangin tua mipa in a cihna ding a thei kei hi.
			</verse>
			<verse book="40" chapter="22" verse="24">"Sia aw, Moses in, ‘Mi khat ta neiloin a sih leh tua a si mipa' khang a kizop theihna dingin a naupa in a u' zi luah ta hen,’ ci hi.
			</verse>
			<verse book="40" chapter="22" verse="27-30">Tua unau pasal sagihte a sih khit ciangin a numei zong a si hi. 28 Tua ahih manin tua unau pasal sagihte in tuanu ten'pihkim uh ahih manin, thawhkik hun ciangin a koi pen' zi hi ding ahi hiam?" ci-in a dong uhhi. 29 Ahi zongin Zeisu in, "Note in Laisiangtho thu ahi a, Pasian' vangliatna ahi zongin theilo na hih manun na ngaihsunkhial uhhi. 30 Banghang hiam cihleh misite a thawhkik uh ciangin vantungah a om vantung mite tawh kibang ding uh a, zinei pasalnei cih omlo ding hi.
			</verse>
			<verse book="41" chapter="6" verse="17-18">Banghang hiam cihleh Herod in a nau Philip' zi Herodias a ten'pihna hangin Johan in Herod kiangah, "Na naupa' zi na ten'pih ding ngeina hilo hi," ci-in gen zelzel ahih manin Herodias a heh suak a, galkapte in Johan manin thong sungah a khiatna dingin Herod a vaihawmsak hi.
			</verse>
			<verse book="41" chapter="10" verse="6-12">Ahi zongin pian'cil lai-in, ‘Pasian in numei leh pasal a bawl hi. 7 Tua ahih manin pasal in a nu leh a pa nusia-in a zi tawh kigawm ding a, 8 amau nihte pen pumkhat bang ahi ding uhhi,’ na kici hi. Tua ahih manin amaute nih hi nawnloin khat hita uhhi. 9 Tua ahih manin Pasian' gawmsa mite, kuamah in khen kei ta hen," a ci hi. 10 Innsungah a tumkhit uh ciangin nungzuite in hih thu tawh kisai Zeisu kiangah a dongkik uhhi. 11 Amah in, "A zi ma-a numei dang tawh a teng mi peuhmah a zi a palhngulh a hihi. 12 A pasal ma-a pasal dang tawh a teng mi peuhmah in zong a pasal a palhngulh ahi hi," a ci hi.  
			</verse>
			<verse book="41" chapter="12" verse="21-25">A nau in a upa' zi luah hi; amah zong ta neiloin si leuleu hi. A thumnapa, 22 leh adangte khempeuh, a sagihna dong in tuanu ten'pih uh a, ta neilo vive mahin a si uhhi. A tawpna ciangin tua numei zong a si hi. 23 Tua ahih leh, hih unau pasal sagihte in hihnu ten'pih kim ciat uh ahih manin, mi khempeuh a thawhkik ni ciangin a kua pen' zi hi ding ahi hiam?" ci-in a dong uhhi. 24 Zeisu in, "Na khial mahmah uhhi. Laisiangtho ahi a, Pasian' vangliatna ahi zongin na theihlohna hang uh a hihi. 25 Sihna panin mite a thawhkik ciangin vantungah a om vantung mite mah bangin zinei pasalnei cih omlo ding uhhi.
			</verse>
			<verse book="42" chapter="2" verse="4-5">Joseph zong David' suante khat ahih manin Galilee gamsung Nazareth khua panin David' suahna khua ahi Judea gam Bethlehem khua-ah a pai hi. 5 Tua bangin min sazian kikhumsak dingin a pai ciangin ten'pih dingin zuthawl a piaksa a lawmnu Mary tawh a paikhawm uhhi. A lawmnu naupaii hi a,
			</verse>
			<verse book="42" chapter="16" verse="18">"Pasal khat in a zi ma-in numei dang a ten'pih leh tua numei tawh a mawh hi a, a kima numei a ten'pih pasal zong numei tawh a mawh mah a hihi.
			</verse>
			<verse book="42" chapter="20" verse="28">"Sia aw, Moses in eite-a' dingin ngeina khat hong koihsak a, ‘Mi khat in ta neiloin a zi a sihsan leh, tua a sipa' khang a kizop theihna dingin a naupa in tua meigongnu ten'pih ta hen,’ ci hi.
			</verse>
			<verse book="45" chapter="7" verse="2-3">Gentehna-in, pasal nei numei khat pen a pasal a nuntak sungteng bek, tua thukham in a pasal tawh lencip hi. Ahi zongin a pasal a sih ciangin tua a pasal tawh a lencip thukham panin a suakta hi. 3 Tua ahih manin a pasal a nuntak hun sungin pasal dang tawh a lupkhawm leh mi tawh a mawh kici hi. Ahi zongin a pasal a si hi leh thukham tawh kisai-in a suakta hi a, pasal dang a ten'pih hangin mi tawh a mawh hilo hi. 
			</verse>
			<verse book="45" chapter="12" verse="9">Na ki-itnate uh lungsim takpi tawh hi sak unla, a siate mudahin a hoihte lenkip un.
			</verse>
			<verse book="46" chapter="6" verse="16">Numei paktat tawh a pumpi a kizomsakpa pen tua numei tawh pumkhat sakhat a suak ahih lamtak theilo na hi uhhiam? Banghang hiam cihleh Laisiangtho in, "Tua mi nihte pumkhat a suak ding uhhi," na ci hi.
			</verse>
			<verse book="46" chapter="7" verse="1-5">Tu-in nong laigelhna uh thu tawh kisai-in: Pasal in zi nei kei leh hoihzaw loding ahi hiam, na ci uhhi. 2 Ahi zongin numei tawh paktatna tamlua ahih manin pasal in ama zi tuam nei hen la, numei in ama pasal tuam nei leh hoih hi. 3 Pasal in a zi a luppih dingin a kilawm zahin luppih ding a, a zi in zong a pasal a luppih dingin a kilawm zahin a luppih ding a hihi. 4 Zi in ama pumpi a ut bangin zangthei nawnloin a pasal' zat ding hi a, tua mah bangin a pasal in zong ama pumpi a ut bangin zangthei nawnloin a zi' zat ding a hihi. 5 Thungetna-in hun na zattheihna dingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note' pumpi' deihna hangin Satan' ze-etna sungah na pukkhak lohna dingun a ngeina bangin lupkhawm ding kipan kik un.
			</verse>
			<verse book="46" chapter="7" verse="8">Pasal nei nailote leh meigongte pen keimah bangin tanggawl om paisuak le uh hoih ka sa hi.
			</verse>
			<verse book="46" chapter="7" verse="10-16">A neisate tungah, kei' ngaihsutna hilo, Topa' ngaihsutna ka gennop thu in: Zi in a pasal ciahsan kei ta hen. 11 A ciahsan leh zong pasal neiloin om paisuak hen. A om paisuakzawh kei leh a pasal ngei mah zuankik hen. Pasal in a zi ma kei ta hen. 12 Adangte tungah, Topa' cih hilo, keima ngaihsutna ka gennop thu in: Mi khatpeuh in thu umlo mi khat zi-in a neih leh, pasal mahin neihding a zi a lungkim ahih nak leh ma kei ta hen. 13 Numei khat in thu umlo mi khat pasalin a neih leh, zi mahin neihding a pasal a lungkim ahih nak leh ma tuan kei ta hen. 14 Banghang hiam cihleh thu umlo pasal pen a zi' hangin thu um mi suakthei ding a, thu umlo zi pen a pasal' hangin thu um mi suakthei ding hi. Tua bang hi leh a tate uh thu um mi suakthei ding uhhi. Ahi zongin tua bang hi kei le uh a tate uh thu um mi suaktheilo ding uhhi. 15 Ahi zongin thu umlo zi in ahi a, thu umlo pasal in ahi zongin kikhen ding a ut leh kikhen ta uh hen. Tua bang thute-ah thu um zi ahi a, thu um pasal ahi zongin a awkna ding thu omlo hi. Pasian in nuamtakin a nungta dingin a hong sap a hihi. 16 Thu um zi in, "Ka pasal honkhiazo kei ning," bangci-in cithei ding a, thu um pasal in, "Ka zi honkhiazo kei ning," bangci-in cithei zenzen ding ahi hiam? 
			</verse>
			<verse book="46" chapter="7" verse="25-40">Tu-in a nungak lai a tangval laite thu tawh kisai-in: Topa kiang panin thu ngahna ka neihloh hangin Topa' hehpihna tawh a muan'taak ahi keima ngaihsutna ka hong gen ding hi. 26 Tu laitakin a om bangun om paisuak leh hoihzaw ding hi, cihna thu tawh kisai-in, tu laitak a lungkhamhuai thu ka ngaihsut ciangin tu laitakin a om bangun om paisuak leh hoihzaw mah dingin ka ngaihsun hi. 27 Ahi zongin zineite in kikhen ding ngaihsutin nei kei ta hen. Nungak lai tangval laite in lawm zong kei ta hen. 28 Ahi zongin pasal in zi a neih hangin a khial hilo a, numei in zong pasal a neih hangin a khial hilo hi. Ahi zongin zinei, pasalneite in leitung lungkhamna tampi thuak uh ahih manin tuate tawh kipelhzaw le uh hoih ka sa hi. 29 Sanggamte aw, tua bang ka cih ciangin a kiseh hun hong nai mahmah ta hi, ka cihnopna a hihi. Tua ahih manin zineite pen zineilo mah bangin kingaihsun uh hen la, 30 a dahte pen a dahlo mah bangin kingaihsun uh hen la, a lungdamte pen a lungdamlo mah bangin kingaihsun uh hen la, na a leite pen bangmah a neilo mah bangin kingaihsun uh hen la, 31 leitung na nuamtakin a zangte pen a zanglo mah bangin kingaihsun ta uh hen. Banghang hiam cihleh hih leitung pen sauveipi kip nawnlo ding hi. 32 Note, lunghihmawhna tawh na kipelhding uh ka hong deihsak hi. Zi a neilote in Topa a lungdamsak theihna dingun Topa' thu bek kinin nei uhhi. 33 Ahi zongin zineite in a zi a lungdamsak theihna dingun hih leitung vai kinin nei uh a, 34 a ngaihsutna uh khen nih pha hi. Pasal a neilo numeite in a lungsim leh a pumpi uh Topa-a' dingin zangnuam uh ahih manin Topa' nasep bek kinin nei uhhi. Ahi zongin pasal a nei numeite in a pasal uh a lungdamsak theihna dingun hih leitung vai kinin nei uhhi. 35 Hih bangin ka hong gen ciangin note' haksatna ding deihna hiloin note' hoihna ding ka deihna a hihi. Note a kilawm a kituakin gamta-in, lungsim leh thatang siit neiloin Topa' na na septheihna ding uh ka hong deihsakna a hihi. 36 Ten'pih dingin lawm dongkhin napi-in kiten' nawnlohding a ngaihsunte' thu panin: Ten'pih kei leng a numei tungah a thumanlo hi ding cihna ahi a, zi a deihna lungsim a lianlua ahi a, ten'pihding mah hoih hi, ci-in ngaihsutna ahi zongin a neih leh a lungkimna bangun gamta-in ten'pih uh hen. Tua thu-ah bangmah khialhna omlo hi. 37 Ahi zongin kuama sawl hiloin zi neilo dingin a lungsimah khauhtakin khentatin, a lungsim ki-ukzo taktakin a ngaihsutsa ahih nak leh a neihloh hangin phamawhlo hi. 38 Tua ahih manin a neite zong hoih a, a neiloin a kikem zote hoihzaw lai hi. 39 Pasal nei numei pen a pasal a nuntak laiteng suaktalo hi. A pasal a sih leh a deih peuhpeuh tawh kitengthei ding a, ahi zongin thu um mi bek ten'pih ding hi. 40 Ahi zongin keima ngaihsutna-ah pasal a neihse sangin tuaci om leh lungdamzaw dingin ka um a, Pasian' Khasiangtho' ngaihsutna mah zong hi-in ka um hi.
			</verse>
			<verse book="46" chapter="9" verse="5">Sawltak dangte, Topa' naute, leh Peter mah bangin ka khualzinna-ah thu um mi ka zi a tonpih theiding ka hihi.
			</verse>
			<verse book="46" chapter="11" verse="3">Ahi zongin na theihding uh ka deih thu in: Mi khempeuh' lutang pen Christ hi a, numei' lutang pen pasal hi a, Christ' lutang pen Pasian ahihna thu a hihi.
			</verse>
			<verse book="46" chapter="11" verse="9-12">Numei hangin pasal a kipiangsak hilo a, pasal hangin numei a kipiangsak hizaw hi. 10 Tua ahih ciangin a pasalte uh ukna nuai-ah a om ahihna a lahna dingun vantung mite' muhna-ah numeite in a lu uh a khuhding uh kilawm hi. 11 Ahi zongin Topa thu sunga i nuntakna-ah numeite pen pasal tawh loin a tangdin'zo hilo a, pasalte zong numei tawh koploin a tangdin'zo hi tuanlo hi. 12 Banghang hiam cihleh numei pen pasal tung panin a kipiangsak hi a, pasal pen numei sung panin a suak a hihi. Tua hi a, na khempeuh, Pasian kiang panin a hong pai a hihi.
			</verse>
			<verse book="47" chapter="11" verse="2">Pasian in hong aam mahmah bangin note ka hong aam mahmah hi. Nungak leh tangval nupa dingin a kigawm mah bangin khat bek ahi Christ tawh a kigawm dingin nungak siangtho bang na hi uhhi.
			</verse>
			<verse book="49" chapter="5" verse="22-25">Zite aw, Topa' thu na man' uh mah bangin na pasalte uh thu na mang un. 23 Banghang hiam cihleh Christ pen ama pumpi ahi pawlpi a honkhiapa hi-in, pawlpi tungah ukna thu a neih mah bangin pasal in a zi tungah ukna thu a nei a hihi. 24 Pawlpi pen Christ' khutnuai ahih mah bangin zite zong thu khempeuhah a pasalte uh khutnuai hi ding uhhi. 25 Pasalte aw, Christ in pawlpi itin a pumpi a piak mah bangin na zite uh na it un.
			</verse>
			<verse book="49" chapter="5" verse="28">Tua mah bangin pasalte in zong amau pumpi zah mah bangin a zite uh a it ding uh a hihi. A zi a it mi pen amah a ki-it mi a hihi. 
			</verse>
			<verse book="49" chapter="5" verse="31-32">Tua ahih manin Laisiangtho in, "Hih thu hangin pasal in a nu leh a pa nusia-in a zi tawh kigawm ding a, amaute gel khat a suak ding uhhi," na ci hi. 32 Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Laisiangtho in hih bangin a gen ciangin a thukzaw khat, Christ leh pawlpi a ki-itna a gennopna ahi hi, ci-in ka ngaihsun hi.
			</verse>
			<verse book="51" chapter="3" verse="18-19">Zite aw, Christian te gamtat dingin a kilawm ahih mah bangin na pasalte uh thu na mang un. 19 Pasalte aw, na zite uh it unla, amaute tungah ngongtat kei un.
			</verse>
			<verse book="54" chapter="2" verse="15">Ahi zongin numei in a kilawm a kituakin upna, itna leh siangthona thu-ah kiptakin a om nak leh nausuah gimna sihpihlo ding hi.
			</verse>
			<verse book="54" chapter="3" verse="2">Tua ahih manin siate pen paubaan'na a neilo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin leh leengla do a siam mi, thuhilh a siam mi,
			</verse>
			<verse book="54" chapter="3" verse="12">Upate pen zi khat bek a nei mi, a tate leh a innkuansung hoihtakin a ukzote hi ding hi.
			</verse>
			<verse book="54" chapter="4" verse="3">Tua bang mite in zi neih leh pasal neih ding, leh an pawlkhat nek ding hoihlo hi, ci uhhi. Ahi zongin thu umin, thuman thutak a thei mite in lungdamna ko-in a nek dingin Pasian in tua ante a bawl a hihi.
			</verse>
			<verse book="54" chapter="5" verse="8">Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu umlo mite sangin siazaw lai hi.
			</verse>
			<verse book="54" chapter="5" verse="14">Tua ahih manin a khangno lai meigong numeite in pasal nei-in, ta nei-in, amau innkuansung ukin, i langte' hong gensiatna ding a omlohna ding ka deihzaw hi.
			</verse>
			<verse book="56" chapter="2" verse="4-5">amaute sangin a nauzaw nupite in a pasalte uh leh a tate uh a itna dingun a hilh ding, 5 thu ngaihsun thei, a gamtat siangtho, inn nasep a kizen, a migi, leh a pasalte uh thu a mang thei mi ahihna dingun na gen in.
			</verse>
			<verse book="58" chapter="11" verse="11-12">Sarah a ta neihtheih ding hun beikhin napi-in ama tungah thuciampa zuaulo ding, ci-in Abraham in upna a neihna hang mahin Sarah gai-in ta a nei a hihi. 12 A cimang khinin a kingaihsun hih mi khat' suanlekhakte pen vana aksi zah leh tuipi gei-a sehnel zahin a tam hi.
			</verse>
			<verse book="58" chapter="13" verse="4">Mi khempeuh in nupa thu thupi ngaihsut uh hen la, zite pen pasalte tungah citakin, pasalte zong a zite uh tungah citak uh hen. Pasian in a thangtat mite leh nulepa mawhna a gamta mite tungah thu khen ding hi. 
			</verse>
			<verse book="60" chapter="3" verse="1-7">Tua mah bangin zite aw, na pasalte uh Pasian thu umlo ahihkhak leh na gamtatna hangun Pasian thu a uptheihna dingun na pasalte uh thu na mang un. Kampau kul sese loin, 2 na gamtat hoihna uh a muh uh ciangin Pasian thu hong um ding uhhi. 3 Na hoihna dingun puatham kizepna ahi sambawlna, kham leh suangmanpha tawh kizepna, puan hoihnono silhnate na bulphuh kei unla, 4 Pasian' muhna-ah a manpha mahmah ahi lungsim puakzia, a tul theilo sunglam hoihna na bulphuh zaw un. 5 A beisa hunah Pasian muangin thu um numeite in a pasalte uh thu mangin, tu-a bang danin a hoihna dingun a kibawl uhhi. 6 Sarah zong tu-a bangmahin gamta a, a pasal Abraham' thu mangin, "Topa aw," a ci hi. Note zong a hoihin gamta-in, bangmah launa neiloin na om nak uh leh tu-in Sarah' tanute na hita uhhi. 7 Tua mah bangin pasalte aw, note sangin na zite uh a thahatlo zawdeuh ahihna thu na phawk un. Note mah bangin Pasian' piak nuntakna a ngahte ahih uh manin na zite uh zahtak bawl un. Tua hi leh na thungetna uh bangmah in hong nawngkaisak lo ding hi.
			</verse>
			<verse book="66" chapter="19" verse="7-9">Tuuno' zineih ding hun hong tungta a, a Lawmnu a kithawisa-in omkhin ahih manin lungdam kipakin amah phat ni. 8 Puan hoih mahmah, siangin a pak mahmahte, ama silh dingin kipia hi," a ci uhhi. Tua puan hoih pen Pasian' mi siangthote' gamtatna mante a hihi. 9 Tua ciangin vantung mi in keima kiangah, "Hih thu gelh in: Tuuno' zineihna pawi-ah a kisam mite a hampha mahmah ahi hi," hong cihkhit ciangin, "Hihte pen Pasian' gen taktak kammal ahi hi," hong cithuah lai hi.
			</verse>
			<verse book="66" chapter="21" verse="9-14">Tua ciangin gimna nunung sagihte a dimin a om hai sagih a tawi vantung mi sagihte sung panin khat kei kiangah hong pai-in thu hong gen a, "Hong pai in; Tuuno zi, a Mothak ka hong lak ding hi," hong ci hi.  

			</verse>
		</category>
		<category id="56">
			<verse book="7" chapter="21" verse="21">vil un. Laamna-ah Shiloh nungakte a laam dingin hong pai uh leh, leenggui lote panin note in delhin mi khempeuh in na zi ding ciat uh Shiloh nungakte man unla, Benjamin gamah ciahpih un. 
			</verse>
			<verse book="19" chapter="45" verse="15">Kumpipa' inn-ah a tun' ciangun lungdamna leh nuamna tawh amaute kitumpih hi.
			</verse>
			<verse book="19" chapter="50" verse="5">"Biakpiakna tawh, kei tungah thuciamna a bawlte, ka mi citakte ka kiangah hong khawm un," a ci hi.
			</verse>
			<verse book="22" chapter="2" verse="13">Theite zong min ta a, leenggah pak gim namtui zong kiza ta hi. Hong pai in, ngaihno aw, hong zui in, itluat aw.
			</verse>
			<verse book="23" chapter="24" verse="23">Tua ciangin khapi mial ding a, ni taang nawnlo ding hi. Banghang hiam cihleh Vanglian { Topa } in Zion Mual tung leh Jerusalem khuasungah uk ding a, ama upate' mai-ah ama minthan'na vang kilangsak ding hi. 
			</verse>
			<verse book="23" chapter="57" verse="1">Thuman mipa si a, kuamah in tua thu ngaihsutin nei nawnlo hi. Kuamah in a theihloh kalin thutak mite si uhhi. Banghang hiam cihleh tuahsiatna panin thuman mipa kilakhia a, nopsakna sungah amah tum hi.
			</verse>
			<verse book="40" chapter="4" verse="17">Tua huna kipan Zeisu in thuhilh ding kipan a, "Vantung ki-ukna hong naita ahih manin kisikin na omzia uh kheel un," ci-in thu a hilh hi.
			</verse>
			<verse book="40" chapter="10" verse="23">Khua khatah note hong kibawlsiat leh khuadang khatah tai un. Note kiangah kong genin-ah: Israel khua khempeuh na khit ma-un Mihing Tapa hong pai ding hi.
			</verse>
			<verse book="40" chapter="13" verse="30">Anlak hun mateng a nam nihin tuaci om phot hen. Anlak hun ciangin an late kiangah, "Tahumte bot masa unla, meikhukah khul dingin lomhen un. Ahi zongin taangte la-in ka ansalah hong sung un," ka ci ding hi,’ ci hi," a ci hi.
			</verse>
			<verse book="40" chapter="13" verse="39">tahum tang a vawh galpa pen Dawimangpa a hihi. Anlak hun pen leitung beina ding hun hi a, anla nasemte pen vantung mite a hihi.
			</verse>
			<verse book="40" chapter="24" verse="36">Ahi zongin a ni leh a nai hun ding pen kuamah in theilo hi. Vantungah a om vantung mite ahi a, Tapa nangawn in ahi zongin theilo a, Pa Pasian bek in thei hi. 
			</verse>
			<verse book="40" chapter="24" verse="40-42">Tua hun laitakin lo a kuankhawm mi nih, khat kila-in khat kinusia ding hi. 41 An a sukhawm numei nih, khat kila-in khat kinusia ding hi. 42 Tua ahih ciangin bang hunin na Topa uh hong pai ding cih theilo na hih manun na pilvang un.
			</verse>
			<verse book="40" chapter="25" verse="1-5">"Tua hun ciangin vantung ki-ukna zia pen zinei thakpa a uap dingin a meivak uh tawh a pai nungak sawmte tawh kibang ding hi. 2 Nungak sawmte sung panin nga pil uh a, nga hai uhhi. 3 Tua a haite in a meivak sung uhah a tui thunthuah lopi-in pai uh a, 4 ahi zongin a pil nungak ngate in a dimtakin thunin a pai uhhi. 5 Zineipa hong tunghak ahih manin a vekpi-un lusu-in a ihmu uhhi.
			</verse>
			<verse book="41" chapter="13" verse="32">"Ahi zongin tua ni leh tua nai hun ding kuamah in theilo hi. Vantunga om vantung mite ahi a, Tapa ahi keimah in ahi zongin ka thei kei a, ka Pa bek in a thei hi.
			</verse>
			<verse book="42" chapter="12" verse="39-40">Ahi zongin na phawk ding uh thu khat om hi. Mi khat in gutapa' hong paiding hun theikhol leh a inn luhsaklo ding hi. 40 Tua mah bangin Mihing Tapa zong na upmawhloh uh hun laitakin hong pai ding ahih manin note zong a kigingsa-in om tawntung un," a ci hi. 
			</verse>
			<verse book="42" chapter="17" verse="26">Noah hunin uplohpi-in tuiciin a tun' bangin Mihing Tapa zong uploh hun khatin hong tung ding hi. 
			</verse>
			<verse book="42" chapter="17" verse="34-37">Ke'n kong cihin-ah, tuahun laitakin zanin lupna tungah a lumkhawm mi nih sung panin khat kila-in khat kinusia ding hi. 35 An a sukhawm numei nih, khat kila-in khat kinusia ding hi. 36 Lo a kuankhawm mi nih, khat kila-in khat kinusia ding hi," a ci hi. 37 Tua ciangin a nungzuite in Zeisu kiangah, "Topa aw, koi laitakah tua thute hong piang ding ahi hiam?" ci-in a dot uh ciangin Zeisu in, "Sapul omna peuhah musane a om mah bangin mi omna peuhah hong piang ding hi," ci-in a dawng hi. 
			</verse>
			<verse book="42" chapter="18" verse="7-8">A sun a zanin ama tungah a thumthum ama mite' thu a manin Pasian in khensaklo ding ahi hiam? Amaute a huhding kizekaisak ding ahi hiam? 8 Ke'n kong cihin-ah, amaute' thu a manin manlang takin khensak ding hi. Ahi zongin Mihing Tapa hong pai ciangin leitungah amah a um mi a mu ding hiam?" ci-in a genthuah hi. 
			</verse>
			<verse book="42" chapter="21" verse="34-36">"Limtakin kidawm un. Thakhat thu-in tua Ni hong tung khading ahih manin zune anne leh leitung nuntakna lunghimawhin thamang kei un. 35 Theihkholh lohin thang kisai bangin leitung mi khempeuh tungah hih thu hong piangvat ding hi. 36 Hih thupiang khempeuh thuakzawhna ding thahatna na neihna ding uh, leh Mihing Tapa mai-ah na din'theihna dingun a tawntungin thu ngenin vil niloh un," a ci hi.	 
			</verse>
			<verse book="42" chapter="24" verse="44-45">Tua ciangin Zeisu in amaute kiangah, "Tu-a thupiang khempeuh pen note tawh kong omkhawm lai-a ka gengen thute mah a hihi. Moses Thukham laibu sung, kamsangte laibu sung, leh late sungah a kigelh thu khempeuh a tung ding ahi hi," a ci hi. 45 Tua ciangin Laisiangtho sung thu a theihna dingun a lungsim uh hon'sak a, 
			</verse>
			<verse book="43" chapter="14" verse="1-3">Tua ciangin Zeisu in a nungzuite kiangah, "Note lunghimawh kei un. Pasian um unla, kei zong hong um un. 2 Note' omna ding mun a bawlkhol dingin a pai ding ka hihi. Ka Pa' innsungah omna ding mun tampi om hi. A omlo ding hi leh hih bangin thu ka hong gen kei ding hi. 3 Kei va pai-in note' omna ding mun ka va bawlkholh khit ciangin keima omna munah note na hong om theihna dingun note a hong la dingin ka hong paikik ding hi. 
			</verse>
			<verse book="44" chapter="1" verse="7">Zeisu in, "Ka Pa in ama thu tawh a sehsa hun leh nite, cik ciangin hong tungding cih thu note' theihding thu hilo hi. 
			</verse>
			<verse book="44" chapter="1" verse="9-11">Hih thu a genkhit ciangin amaute' muhtangpi mahin vanah Zeisu kilato a, meiipi in liah ahih manin amah mu thei nawnlo uhhi. 10 Tua bangin Zeisu a kilaktoh ciangin amaute in vantung lam enenin a om laitakun amaute kiangah puanpak a silh mi nih hong dingvat a, 11 "Galilee mite aw, Banghangin vantung lam enin ding niloh na hi uhhiam? Note kiang panin vantungah a kilato hih Zeisu pen, vantungah a paitoh na muh uh bang teekteek mahin khatvei hong paisuk kik ding hi," a ci uhhi. 
			</verse>
			<verse book="50" chapter="2" verse="12">Tua ahih ciangin ka hong it sanggamte aw, note tawh ka hong omkhawm lai-in ka thu na hong man' tawntung uh mah bangin, tu-in note tawh ka hong omkhawm loh hun ciangin zong ka thu na hong man' ding uh thupizaw lai hi. Pasian kihtakna leh zahtakna tawh na ma uh nawt unla, amah in note hong hotkhiatna thu a cingtaak suaksak un.
			</verse>
			<verse book="50" chapter="3" verse="20-21">Ahi zongin eite ihih leh vantung gam mite ihi a, vantung panin a hong pai ding Topa Zeisu Christ, eite' Honpa, lawptakin a ngakte ihi hi. 21 Amah in na khempeuh ama khutnuai-ah koihna-in a zat vangliatna mah tawh a ginalo i leitung pumpi pen ama-a' mah bangin a minthang pumpi tawh hong kheelsak ding hi. 
			</verse>
			<verse book="52" chapter="1" verse="9-10">Note kiangah ka hong pai lai-un kote na hong limbawlna thu uh, leh a nungta a man Pasian' thu zui-in a bia ding,10leh a hong tungding Pasian' hehna panin eite a hong honkhia, sihna panin Pasian in a thawhsakkik a Tapa Zeisu, van panin a hong paiding ngak dingin milim paisanin Pasian' lamah na kiheina uh thute mi khempeuh in gen belin a nei uhhi.  
			</verse>
			<verse book="52" chapter="3" verse="13">Tua hi leh i Topa Zeisu a mi siangthote khempeuh tawh hong pai ciangin eite' Pa ahi Pasian' mai-ah kisuan'na om hetloin lungsim siangtho takin na om thei ding uhhi.
			</verse>
			<verse book="52" chapter="5" verse="1-3">Ahi zongin sanggamte aw, hih thu hong pian'ding hun tawh kisai kong gelh ding uh kisamlo hi. 2 Banghang hiam cihleh Topa hong pai ding Ni pen zan-a gutate bangin theihkholh lohin hong tung ding hi, ci-in note in teltakin na theihsa uh a hihi. 3 Mite in, "Thu khempeuh a hoih laitak hi a, bangmah patauhna ding omlo hi," a cih laitakin thakhatthu-in amaute tungah siatna hong tungvat ding hi. Nausuah natna bangin gimna thuak ding uh a, kuamah suaktalo ding uhhi. 
			</verse>
			<verse book="52" chapter="5" verse="23">Nopsakna a hong pia Pasian in na khempeuhah siangthona leh kicin'na hong pia hen la, na kha uh, na nuntakna uh, leh na pumpi uh hoihtakin hong kem hen la, i Topa Zeisu Christ hong pai ciangin mawhna khat zong a nei hetlo dingin hong bawl ta hen.
			</verse>
			<verse book="53" chapter="2" verse="1-3">Sanggamte aw, i Topa Zeisu Christ hong paina ding thu leh amah a dawn dingin eite i kikhopna ding thu tawh kisai-in note kiangah kong thum nopna uh panin: 2 Topa' hong paiding ni hong tung khinta hi, ci-a thu kigenna hangin lunghimawhin lungmangin om kei un. Thuhilh khat peuhpeuh in hih bang thu hong genkha thei ding a, tua thu pen kote' gen leh gelh hi, ci-in zong genkha ding uhhi. 3 Ahi zongin kuama khemsa-in ta kei un. Banghang hiam cihleh nakpi takin Pasian langpan'na lianpi leh hell khuksung a tungding ahi A Gilopa hong kilat matengin tua Ni hong tunglo ding hi. 
			</verse>
			<verse book="54" chapter="6" verse="14">I Topa Zeisu hong kilatkik Ni dongin paubaan'na leh mawhsakna om hetloin nang hong kipia thute na zui in. 
			</verse>
			<verse book="55" chapter="4" verse="7-8">Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi. 8 Thu a manin a khen Topa in tua Ni ciangin kei a hong piakding thuman lukhu ahi gualzawhna thaman in tu-in kei hong ngak gige hi. Kei tung bekah a hong piading hilo a, ama hong paikik ding itna tawh a ngakte khempeuh tungah zong a piading a hihi.
			</verse>
			<verse book="59" chapter="5" verse="7-9">Tua ahih ciangin sanggamte aw, Topa hong pai matengin lungduai takin om un. Lo khote in zong a lo panun an a ngahtheihna dingun lungduai takin khuapi guah leh tuk guah a ngakna thu thei un. 8 Note zong na lungduai un. Topa hong paiding hun naita ahih manin na lungsim uh na thahatsak un. 9 Sanggamte aw, Pasian in note tungah thu hong khenkhak lohna dingin khatlekhat na kiphunsan kei un. Thukhen dingpa hong nai mahmah ta a, hong tung dektak ta hi.
			</verse>
			<verse book="60" chapter="1" verse="5">Note' upna hangin nitawp ni ciangin na ngahding uh hotkhiatna nomau-a' ahihna a kilatsakna dingin Pasian in ama vangliatna tawh a hong kepsak a hihi.
			</verse>
			<verse book="60" chapter="4" verse="7">Na khempeuh a beina ding hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.
			</verse>
			<verse book="60" chapter="5" verse="4">Tuucingpipa hong pai ciangin a mual ngeilo minthan'na lukhu a hong pia ding hi. 
			</verse>
			<verse book="61" chapter="3" verse="8-10">Ahi zongin ka itte aw, na mangngilh lohding uh ka deih thu in: Topa-a' dingin ni khat leh kum khat, kum tul khat leh ni khat a kilamdan' luatna omlo hi. 9 Mi pawlkhatte' ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deihloin na vekpi-un na kisik ding uh deih ahih manin hong pai nailohna pen note hong khualna hizaw hi. 10 Ahi zongin theihkholh lohpi-in guta bangin Topa hong paiding Ni hong tung ding hi. Tua Ni ciangin nakpi takin a ging in vantungte maimang sakin, vantung nate mei in kangtumin maimang ding a, leitung leh a tunga om na khempeuh a mangthang ding hi. 
			</verse>
			<verse book="62" chapter="1" verse="9">Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi.
			</verse>
			<verse book="62" chapter="2" verse="28">Ka itte aw, Christ hong kilatkik ciangin lungmuang takin i omtheihna ding leh ama hong pai Ni ciangin i bukbuk lohna dingin amah tawh kiptakin kipawl ni.
			</verse>
			<verse book="62" chapter="3" verse="2-3">Ka lawm itte aw, eite' pianzia ding taktak a telin hong kilat nailoh hangin tu-in Pasian' tate ihi hi. Ahi zongin Christ hong kilat ciangin ama pianzia ahi bang teekteekin mu ding ihih manin amah i batna ding thu teltakin i thei hi. 3 Christ a siangtho mah bangin amah tawh kibat ding a lamen khempeuh in zong a nuntakna uh siangthosak ding hi. 
			</verse>
			<verse book="66" chapter="3" verse="11">Keimah ka hong pai baih ding hi. Kuamah in, na ngahding uh gualzawhna lukhu hong tuhkhak lohna dingun na neihsate uh hoihtakin na lenkip un. 
			</verse>
			<verse book="66" chapter="16" verse="15-21">("Na ngai un! Guta bangin kei ka hong pai hi. Mihon lakah guaktangin pai-in maizumna a ngahkhak lohna dingun a puante uh kemin, pilvang khuaphawkin a om mite a hampha ahi uhhi.") 16 Tua khate in Hebrews  pau-in ‹ Armageddon › a kici munah kumpite a kaikhawm uhhi. 17 A sagihna vantung mi in huihlakah a hai hong bung a, biakinn sung tokhom panin nakpi takin aw khat hong gingin, "Man khinta hi," a ci hi. 18 Tua ciangin khua hong phia-in, a ging lianpi hong om a, van hong gingin nakpi takin zin hong ling hi. Zinling khempeuh lakah a husia pen ahih manin mihing a pian'zawh hihbang zinling omngei nailo hi. 19 Khuapi phelthum kisuah a, gamsunga om khuapi dang khempeuh kisia hi. Pasian in Babylon khuapi mangngilhlo a, ama hehna ahi leenggahzu a hai sung panin Babylon khuapi a dawnsak hi. 20 Tuikulh khempeuh mangthang a, mual khempeuh maimang hi. 21 Gial golpipi, khat ciangin tawi sawmthum val a gik, van panin mite tungah hong kia hi. Tua gimna nasialua ahih manin tua gialte hangin mite in Pasian a samsia uhhi.
			</verse>
			<verse book="66" chapter="22" verse="7">Zeisu in, "Kei a hong pai baihta ding ka hihi. Hih laibu sunga kigelh thu a zui mite mi hampha ahi hi," a hong ci hi.
			</verse>
			<verse book="66" chapter="22" verse="12">Tua ciangin Zeisu in, "Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi. 
			</verse>
			<verse book="66" chapter="22" verse="20">Hih thu khempeuh hong genin teci a pang mipa in, "Ka hong pai baih taktak ding hi," hong ci hi. Na cih bangin hi ta peuh hen. Topa Zeisu aw, hong pai ta in!

			</verse>
		</category>
		<category id="57">
			<verse book="19" chapter="119" verse="105">Nangma thu pen lam hong lak ding meivak hi a, ka paina lampi-ah khuavak a hihi.
			</verse>
			<verse book="24" chapter="23" verse="29">Ka kammal pen mei tawh ahi a, suangtum a satnenzo sek tawh ahi zongin kibang hilo ahi hiam, { Topa } in kong ci hi.
			</verse>
			<verse book="40" chapter="4" verse="4">Ahi zongin Zeisu in, "Laisiangtho sungah, ‘Anlum bek tawh mite nungtalo a, Pasian genkhiat thute tawh nungta zaw hi,’ ci-in kigelh hilo ahi hiam?" ci-in a dawng hi.
			</verse>
			<verse book="40" chapter="4" verse="6-7">"Pasian' Tapa taktak na hih leh Laisiangtho sungah, ‘Pasian in nang a hong kem dingin a vantung mite hong sawl ding hi. Na khete leh suang a kitahkhak lohna dingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in," a ci hi. 7 Zeisu in, "Laisiangtho mahah, ‘Na Topa Pasian na ze-et kei in,’ ci-in gen hilo ahi hiam?" ci-in a dawng hi.
			</verse>
			<verse book="40" chapter="4" verse="10">Zeisu in, "Satan aw, taikhia in. Laisiangtho in, ‘Na Topa Pasian bek bia in la, ama na bek sem in,’ ci hilo ahi hiam?" ci-in a dawng hi.
			</verse>
			<verse book="40" chapter="9" verse="13">Laisiangtho sungah, ‘Ganhing tawh biak ding ka deih kei a, migitna ka deihzaw hi,’ ci-in a genna pen bang a cihnopna ahi hiam, va kan un. Mite in a zahtak mihoihte a sam dingin a hong pai ka hi kei a, mite in a pampaih mite a sam dingin a hong pai ka hi hi," a ci hi.
			</verse>
			<verse book="40" chapter="11" verse="10">Banghang hiam cihleh Laisiangtho in Johan' thu a genna-ah, ‘Na paina ding lampi a hongkhol dingin nangma mai-ah ka kamtaipa ka sawl hi,’ ci-in Pasian in gen hi, ci-in kigelh hi.
			</verse>
			<verse book="40" chapter="12" verse="7">Laisiangtho sungah, ‘Ganhing tawh biak ding ka deih kei a, migitna ka deihzaw hi,’ a cihnopna thu teltakin thei le uh cin a mawhlopi kimlai na mawhsak kei ding uhhi.
			</verse>
			<verse book="40" chapter="18" verse="16">Ahi zongin na thu uh a hong man'nop kei leh, Laisiangtho sungah, ‘Mi nih ahih kei leh mi thum' theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un.
			</verse>
			<verse book="40" chapter="19" verse="4">Zeisu in, "Laisiangtho sungah, ‘A kipat cilin a Piangsakpa in numei leh pasal a bawl hi,’ ci hi.
			</verse>
			<verse book="40" chapter="21" verse="13">Amaute kiangah, "Pasian in Laisiangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uhhi," a ci hi.
			</verse>
			<verse book="40" chapter="21" verse="16">Zeisu kiangah, "Hih naupangte' otna na za hiam?" ci-in a dong uhhi. Zeisu in, "Ka za hi. Laisiangtho sungah, ‘Naungekte leh naupangte' kam tawh a cingtaak phatna na gen sak hi,’ a cihna thu sim ngeilo na hi uhhiam?" ci-in a dawng hi.
			</verse>
			<verse book="40" chapter="21" verse="42">Zeisu in amaute kiangah, "Laisiangtho sungah, ‘Innlamte in a nilkhiat suang pen innkiu suang bulpi suak khinta hi. Hih pen Topa' bawl hi a, i muh ciangin lamdang i sa hi,’ ci-in a kigelhna sim ngeilo na hi uhhiam?
			</verse>
			<verse book="40" chapter="22" verse="27-29">Tua unau pasal sagihte a sih khit ciangin a numei zong a si hi. 28 Tua ahih manin tua unau pasal sagihte in tuanu ten'pihkim uh ahih manin, thawhkik hun ciangin a koi pen' zi hi ding ahi hiam?" ci-in a dong uhhi. 29 Ahi zongin Zeisu in, "Note in Laisiangtho thu ahi a, Pasian' vangliatna ahi zongin theilo na hih manun na ngaihsunkhial uhhi. 
			</verse>
			<verse book="40" chapter="26" verse="24">Mihing Tapa ahih leh Laisiangtho sungah a kigelhsa mah bangin a si ding ahi hi; ahi zongin Mihing Tapa a lehhekpa in gimna thuakding hi. Tua mipa pen a piang vetlo hi leh ama-a' dingin hoihzaw ding hi," a ci hi.
			</verse>
			<verse book="40" chapter="26" verse="31">Tua ciangin Zeisu in amaute kiangah, "Laisiangtho sungah, ‘Tuucingpa ka satlum ding a, a tuute kithehthang ding hi,’ ci-in a kigelh mah bangin note khempeuh in tu nitakin kei na hong taisanmang khin ding uhhi.
			</verse>
			<verse book="40" chapter="26" verse="54">Tua bangin kivaikhak hi zenzen leh Laisiangtho in tu-a bangin a pian'na ding a gen pen bangci tun'theih ding ahi hiam?" a ci hi.
			</verse>
			<verse book="40" chapter="26" verse="56">Ahi zongin Laisiangtho sungah kamsangte' thugente a tun'theihna dingin hih bangin a hong gamta na hi uhhi," a ci hi. Tua ciangin a nungzuite khempeuh in Zeisu nusia-in a taisan uhhi.
			</verse>
			<verse book="41" chapter="1" verse="2">Kamsang Isaiah Laisiangtho sungah, "Nangma mai-ah ka kamtaipa ka sawl a, amah in na paina ding lampi a bawlkhol ding hi.
			</verse>
			<verse book="41" chapter="9" verse="12">Zeisu in, "Na khempeuh a bawlkhol dingin Elijah hong pai masa takpi hi. Mihing Tapa in gimna tampi thuakin simmawhna ngah ding hi, ci-in Laisiangtho in gen hilo ahi hiam?
			</verse>
			<verse book="41" chapter="11" verse="17">Tua ciangin mite kiangah thu hilh a, "Ka inn pen mi khempeuh-a' dingin thungetna inn kici ding hi," ci-in Pasian in a genna thu Laisiangtho sungah kigelh hilo ahi hiam? Ahi zongin note in guta buluhte' bukna mun na suaksak uhhi, ci-in thu a hilh hi.
			</verse>
			<verse book="41" chapter="12" verse="11">Hih thu Topa' bawl hi a, i muh ciangin lamdang i sa hi,’ ci-in Laisiangtho sungah a kigelh sim ngeilo na hi uhhiam?" a ci hi.
			</verse>
			<verse book="41" chapter="12" verse="24">Zeisu in, "Na khial mahmah uhhi. Laisiangtho ahi a, Pasian' vangliatna ahi zongin na theihlohna hang uh a hihi.
			</verse>
			<verse book="41" chapter="14" verse="27">Tua ciangin Zeisu in amaute kiangah, ‘Tuucingpa ka satlum ding a, tuute a kithehthang ding hi,’ ci-in Laisiangtho sungah a kigelh mah bangin note in kei nong taisan ding uhhi.
			</verse>
			<verse book="41" chapter="14" verse="49">Nisim nisimin biakinn sungah thuhilhin note tawh ka omkhawm a, ahi zongin nong man kei uhhi. Ahi zongin hih thu pen Laisiangtho sunga a kigelh thu a tun'na ding ahi hi," a ci hi.
			</verse>
			<verse book="41" chapter="15" verse="28">Hih bangin a hihna uh tawh, "Khialhna a nei mite tawh kisim khawm hi," ci-in Laisiangtho sungah a kigelh thu a tung a hihi.
			</verse>
			<verse book="42" chapter="3" verse="3">Tua ahih ciangin Jordan Gun kiim gam khempeuhah Johan pai kawikawi a, kamsang Isaiah in Laisiangtho sungah a gelh mah bangin, "Na mawhna panun kisik unla tui kiphum un. Tua hi leh Pasian in na mawhnate uh hong maisak ding hi," ci-in thu a hilh hi.
			</verse>
			<verse book="42" chapter="4" verse="4">Zeisu in, "Laisiangtho sungah, ‘Anlum bek tawh mite nungta zolo hi,’ ci-in kigelh hilo ahi hiam?" ci-in a dawng hi.
			</verse>
			<verse book="42" chapter="4" verse="8">Zeisu in, "Laisiangtho in, ‘Topa Pasian na bia in la, ama na bek sem in,’ ci hilo ahi hiam?" ci-in a dawng hi.
			</verse>
			<verse book="42" chapter="4" verse="10">Banghang hiam cihleh Laisiangtho in, ‘Pasian in nang a hong kem dingin a vantung mite hong sawl ding hi,’ ci-in a gen banah,
			</verse>
			<verse book="42" chapter="4" verse="12">Zeisu in, "Laisiangtho in, ‘Topa na Pasian na ze-et kei in,’ ci hi," ci-in a dawng hi.
			</verse>
			<verse book="42" chapter="4" verse="16-17">Tua ciangin ama khan'na Nazareth khua-ah Zeisu pai a, Sabbath ni ciangin a paingei bangin kikhopna inn-ah a pai hi. Laisiangtho a sim dingin amah ding a, 17 a nget bangin a sim dingin kamsang Isaiah Laisiangtho bu a kipia hi. A laibu lemin a simnopna mun a zon' ciangin a nuai-a bangin a kigelhna mun mu-in a sim hi. Tua munah,
			</verse>
			<verse book="42" chapter="4" verse="21">Tua ciangin amaute tungah thugen ding kipan a, "Note' zakin a hong kisim Laisiangtho thu, tuni-in a hong tung hi," a ci hi.
			</verse>
			<verse book="42" chapter="7" verse="27">Banghang hiam cihleh Laisiangtho in Johan thu a genna-ah, ‘Hih lai-ah ka kamtaipa om hi. Nangma lampi a hong dingin na mai-ah ka mapaisak ding hi, ci-in Pasian in gen hi,’ ci-in kigelh hi.
			</verse>
			<verse book="42" chapter="8" verse="14">Lingbulsum omna a tukna munte pen Pasian' thu za napi-in a nuntakna sung uhah leitung lunghihmawhna, hauhna, leh nopsaknate in depgawp ahih manin bangmah a suakkhia zolote a cihnopna a hihi.
			</verse>
			<verse book="42" chapter="19" verse="46">‘Ka inn pen thungetna inn kici ding hi,’ ci-in Pasian in a genna thu Laisiangtho sungah kigelh hi. Ahi zongin note in gutate' bukna phualpi na suaksak uhhi," ci-in amaute kiangah a gen hi.
			</verse>
			<verse book="42" chapter="20" verse="17">Tua ciangin Zeisu in amaute enin, ‘Innlamte in a nilkhiat suang pen innkiu suang bulpi suak khinta hi,’ ci-in Laisiangtho in a gen pen bang a cihnopna ahi hiam?
			</verse>
			<verse book="42" chapter="21" verse="22">Banghang hiam cihleh Laisiangtho sungah a kigelh mah bangin, ‘Gim Piak Ni,’ a hihi.
			</verse>
			<verse book="42" chapter="22" verse="37">Banghangin hih bangin hong gen ka hi hiam cihleh, Laisiangtho in, ‘Mawhneite lakah amah kihelsak hi,’ ci-in keima thu a genna pen hong tung ding hi," a ci hi.
			</verse>
			<verse book="42" chapter="24" verse="27">Tua ciangin Zeisu in Laisiangtho sungah ama thu a kigennate khempeuh, Moses laibu-a kipanin kamsangte' laibu khempeuh a khiatna a gen hi.
			</verse>
			<verse book="42" chapter="24" verse="32">Amaute gel in, "Lampi-ah i paikawmin Laisiangtho khiatna hong gen laitakin i lungsim hong lawpsak mahmah hi mah lo ahi hiam?" a kici uhhi.45Tua ciangin Laisiangtho sung thu a theihna dingun a lungsim uh hon'sak a,
			</verse>
			<verse book="43" chapter="1" verse="1">A kipat cilin Thu na om a, tua Thu, Pasian tawh na omkhawm a, tua Thu, Pasian a hihi.
			</verse>
			<verse book="43" chapter="1" verse="4">Nuntakna a nei khempeuh in tua Thu tung panin a nuntakna uh ngah a, tua nuntakna in mi khempeuh tungah khuavak hong tun'pih hi.
			</verse>
			<verse book="43" chapter="1" verse="14">Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uhhi. Hih pianzia pen Pasian' Tapa khat bek hihna tawh a neih pianzia a hihi.
			</verse>
			<verse book="43" chapter="2" verse="17">Hih bangin a gamtatna hangin, "Nangma inn ka deihluatna in ka lungsim hong uklah sak hi," ci-in Laisiangtho sungah a kigelhna thu, a nungzuite in a phawk uhhi.
			</verse>
			<verse book="43" chapter="2" verse="22">Tua ahih manin sihna panin amah a kithawhkik sak ciangin a nungzuite in Zeisu' thugen phawkkik uh a, Laisiangtho leh Zeisu' thugente a um uhhi.
			</verse>
			<verse book="43" chapter="5" verse="39">Nuntak tawntung ngahtheihna ding lametna tawh Laisiangtho sung na lim sim mahmah uh a, tua na sim uh Laisiangtho in keima thu mah genin teci pang napi-in,
			</verse>
			<verse book="43" chapter="6" verse="31">Laisiangtho sungah, ‘Amaute' nek dingin van panin an a pia hi,’ ci-in a kigelh mah bangin ka pu ka pate un gamsungah manna an ne uhhi," a cih uh ciangin
			</verse>
			<verse book="43" chapter="7" verse="38">Laisiangtho sungah, ‘Kei hong um mite sung panin nuntakna tui luangkhia ding hi,’ a cih mah bangin kei hong um mite ka kiangah hong pai-in hong dawn ta un," a ci hi.
			</verse>
			<verse book="43" chapter="7" verse="42">Christ i cih pen David' suan hi ding a, David' suahna Bethlehem khua-ah suak ding hi, ci-in Laisiangtho sungah kigelh hilo ahi hiam?" a ci uhhi.
			</verse>
			<verse book="43" chapter="7" verse="52">Tua ciangin amaute in, "Nang zong Galilee gammi na hi hiam? Laisiangtho sung sim lecin Galilee gamsung panin kamsang khat beek a pian' ngeilohna thu na thei ding hi," a ci uhhi.
			</verse>
			<verse book="43" chapter="10" verse="35">Laisiangtho sungah a kigelh thute a tawntungin a thuman hi a, Pasian' thu a ngah mite pen Pasian in, ‘pasian-te,’ na ci hi.
			</verse>
			<verse book="43" chapter="12" verse="14">Laisiangtho sungah, "Zion khua mite aw, lau kei un. En un, na kumpipa uh hong pai a, lano tungah hong tuang hi," ci-in a kigelh mah bangin Zeisu in lano khat mu ahih manin tua lano tungah a tuang hi.
			</verse>
			<verse book="43" chapter="12" verse="16">Tua hun laitakin a nungzuite in hih thu a khiatna theilo uhhi. Ahi zongin Pasian' pianzia nei-in Zeisu a thawhkik khit ciangin Laisiangtho in amah a gen ahihna leh ama-a' dingin hih bangin a piang ahihna thu a nungphawk uhhi.
			</verse>
			<verse book="43" chapter="13" verse="18">"Hih bangin ka hong genna in note khempeuh hong huam kimlo hi. Ka teelsa mite ka thei hi. Laisiangtho in, ‘Ka an a nepa in kei hong langpang hi,’ a cihna thu a tun'ding kisam hi.
			</verse>
			<verse book="43" chapter="17" verse="12">Amaute tawh ka omkhawm hun lai-in nangma hong piak na min vangliatna tawh amaute ka kem hi. Amaute ka hu a, a maimang dingpa simloh khat zong ka kisamsak kei hi. Tua a maimangpa lah Laisiangtho sung thu a tun'na ding a hihi. 
			</verse>
			<verse book="43" chapter="19" verse="24">Ahi zongin amaute in, "Hih puan balkek kei ni. A ngah ding i theihna dingin ai san ni," a kici uhhi. Laisiangtho sungah, "Amaute in ka puante hawm uh a, ka puantualpi ngahna dingin ai a san uhhi," ci-in a kigelhna a tun'na dingin hih bangin galkapte a gamta ahi uhhi.
			</verse>
			<verse book="43" chapter="19" verse="28">Tua hun ciangin Zeisu in na khempeuh kicingta hi, ci-in thei ahih manin Laisiangtho sungah a kigelh thu a tun'theihna dingin, "Ka dangtak hi," a ci hi.
			</verse>
			<verse book="43" chapter="19" verse="36-37">Laisiangtho sungah, "Ama guhte khat zong kitanlo ding hi," ci-in a genna thu a tun'theihna dingin hih bangin a piang a hihi. 37. Tua banah Laisiangtho mundang khatah, "Teipi tawh a sutpa uh a en ding uhhi," na kici lai hi.
			</verse>
			<verse book="43" chapter="20" verse="9">Sihna panin thokik ding hi, ci-in Laisiangtho in a genna thu a theithei nailo uh a hihi.
			</verse>
			<verse book="43" chapter="20" verse="31">Hih laibu sungah a kigelh thute pen Zeisu, Pasian' Tapa, Christ ahihna thu na uptheihna ding uh leh ama min hangin tua upna tawh nuntakna na ngahtheihna ding uh deihna tawh a kigelh a hihi.
			</verse>
			<verse book="43" chapter="21" verse="25">Zeisu in a sep thute tampi tak omlai hi. A sep khempeuh a ban banin laibu sungah a kigelh hi leh a laibute pen leitungah ta zolo ding hi, ci-in ka um hi.
			</verse>
			<verse book="44" chapter="1" verse="16">"Lawmte aw, Zeisu a mante lam a lak Judas thu, Khasiangtho in David' kam panin a genkholhna Laisiangtho sung thu a tun'ding kisam hi.
			</verse>
			<verse book="44" chapter="4" verse="11">Laisiangtho in, ‘No innlamte in na nilkhiat uh suangtum pen innkiu suang bulpi a suak hi,’ ci-in a gen pen hih Zeisu a hihi.
			</verse>
			<verse book="44" chapter="8" verse="32">Tua a sim Laisiangtho mun pen, "A kigo dingin a kikai tuuno hamlo a, a mul a kimeetsak tuuno a hamloh mah bangin, amah kam khat beek paulo hi.
			</verse>
			<verse book="44" chapter="8" verse="35">Philip zong a kam ka-in thugen ding kipan a, tua a Laisiangtho simna mun-a kipanin Zeisu thu ciangdong a gen hi.
			</verse>
			<verse book="44" chapter="13" verse="29">Laisiangtho in Zeisu' thu a gen bang teekteekin a bawlkhit uh ciangin singlamteh tung panin lakhia sukin han sungah a koih uhhi.
			</verse>
			<verse book="44" chapter="15" verse="15">Kamsangte' thugente zong tu-a tawh kituak mahmah hi. Laisiangtho sungah,
			</verse>
			<verse book="44" chapter="17" verse="2-3">A pai ngei zel mah bangin Paul zong kikhopna inn-ah pai a, Sabbath ni thum sung Laisiangtho siksanin mite tawh thu kikum a, 3.  Christ in sihna thuakin, sihna panin a thawhkik ding a kisam ahi hi, ci-in a laktel hi. Tu-a note kiangah kong pulak Christ pen Laisiangtho sunga kigen Christ ahi hi, ci-in Paul in a gen hi.
			</verse>
			<verse book="44" chapter="17" verse="11">Thesaloni khuamite sangin Berea khuamite in mipi lungsim neizaw uhhi. Amaute in lawp mahmahna tawh Paul' thugente ngai uh a, Paul' thugente man taktak hiam ci-in a theihna dingun nisimin Laisiangtho a sim uhhi.
			</verse>
			<verse book="44" chapter="18" verse="24">Alexandria khuami Apollos a kici Jew mi khat, Ephesa khua-ah hong pai hi. Amah thugen siam mahmah a, Laisiangtho zong a thei mahmah khat a hihi.
			</verse>
			<verse book="44" chapter="18" verse="28">Banghang hiam cihleh amah in Laisiangtho sung siksanin Zeisu pen Christ ahi hi, ci-in mihon lakah Jew mite tawh thu kiselin a zogawp hi.
			</verse>
			<verse book="44" chapter="23" verse="5">Paul in, "Lawmte aw, siampi lianpenpa ahihlam ka thei kei hi. Laisiangtho in, ‘Na mite uh a ukpa na gensia kei ding uhhi,’ ci hi," ci-in a dawng hi.
			</verse>
			<verse book="45" chapter="1" verse="2">Pasian in kamsangte tung tawnin hih Lungdamna Thu a gensa hi a, Laisiangtho sungah a omsa thu a hihi.
			</verse>
			<verse book="45" chapter="1" verse="17">Laisiangtho sungah, "Pasian a upna hangin amah tawh pawlkhat ahi mite nungta ding hi," ci-in a kigelh mah bangin Pasian in amah tawh a kipawl theihna dingin mite a bawlna zia, lungdamna thu in hong kilangsak hi. Tua pen, a patna panin a tawp dongin upna hang bek tawh ahihna thu hong laktel hi.
			</verse>
			<verse book="45" chapter="2" verse="24">Tua ahih manin Laisiangtho sungah, "No Jew mite' hangin Gentail mite lakah Pasian kigensia hi," ci-in kigelh hi.
			</verse>
			<verse book="45" chapter="3" verse="4">Tua bang hi hetlo hi. Laisiangtho sungah, "Thu na gen peuhmah ciangin a man na genna thu mite in hong thei ding uh a, mite in nang hong mawhsakna na genkik ciangin na kiphellah ding khat beek omlo ding hi," ci-in a kigelh mah bangin mi khempeuh in zuau a gen zongin Pasian in thuman gen veve ding hi.
			</verse>
			<verse book="45" chapter="3" verse="10">Laisiangtho sungah zong, "Pasian' muhna-ah mi man kuamah omlo a,
			</verse>
			<verse book="45" chapter="4" verse="3">Banghang hiam cihleh Laisiangtho sungah, "Abraham in Pasian um a, tua a upna hangin Pasian in mihoihin a sang hi," ci-in kigelh hi.
			</verse>
			<verse book="45" chapter="4" verse="9">David in a gen hih thupha pen vun ki-atte bek in ngahthei ahi hiam? Hilo hi; vun ki-atlote in zong ngahthei uhhi. Laisiangtho in, "Abraham in Pasian um a, tua a upna hangin Pasian in mihoihin a sang hi," ci hi, ci-in i gen khinzo hi.
			</verse>
			<verse book="45" chapter="4" verse="17-18">Laisiangtho sungah zong, "Minam tampite' pupi   dingin ka hong bawl khin hi," ci-in a kigelh hi. Tua hi a, bangmah a om nailopi a thupiakna tawh a omsak thei, a site a hingsak thei, Abraham in a up Pasian' muhna-ah hih thuciamna kipin a kizang a hihi. 18. Laisiangtho sungah, "Na suanlekhakte aksi zahin tam ding hi," ci-in a kigelh mah bangin tua bang a pian'theihna ding lametna a om nailopi mahin Abraham in umin lamen ahih manin minam tampite' pupi a suak hi.
			</verse>
			<verse book="45" chapter="8" verse="36">Laisiangtho sungah zong, "Note hangin sunthapai-in siatna ding lauhuaina ka thuak uh a, gawhding tuu bangin a hong kibawl hi," ci-in a kigelh hi.
			</verse>
			<verse book="45" chapter="9" verse="13">Tua mah bangin Laisiangtho sungah, "Jacob ka it a, Esau ka mudah hi," ci-in kigelh hi.
			</verse>
			<verse book="45" chapter="9" verse="17">Banghang hiam cihleh Laisiangtho sungah Pasian in Faro kiangah, "Ka vangliatna lahna ding leh leitung khempeuhah ka min a kitheihna dingin kong zatnop manin kumpi a hong suaksak ka hi hi," ci hi.
			</verse>
			<verse book="45" chapter="9" verse="25">Hosea Laisiangtho sungah, "Keima mi a hilote, ‘Keima mi,’ ka ci ding a, ka itloh mite, ‘Ka itte,’ ka ci ding hi.
			</verse>
			<verse book="45" chapter="9" verse="32-33">Amaute in upna suangloin nasepna a suan' hang uh a hihi. Amaute pen Laisiangtho in a gen mah bangin, "Pukna ding suang," a kici tungah a pukkha uh a hihi. 33. Laisiangtho in, "En un, keimah in Zion-ah mite a muktuk theihna ding, mite a puktheihna ding suang khat ka koih hi. Ahi zongin amah a muang mite khempeuh tavai cih om ngeilo ding hi," ci hi.
			</verse>
			<verse book="45" chapter="10" verse="11">Laisiangtho in, "Amah a um mi peuhmah tavailo ding hi," ci hi.
			</verse>
			<verse book="45" chapter="10" verse="13">Laisiangtho in zong, "Topa tungah huhna a ngen khempeuhte in hotkhiatna a ngah ding uhhi," ci hi.
			</verse>
			<verse book="45" chapter="10" verse="15">A gen dingin kisawl kei leh kua in a thu gen thei ding ahi hiam? Tua ahih manin Laisiangtho sungah, "Lungdamna thu a hilh dingin a hong pai mite hangin kinuam mahmah hi," ci-in kigelh hi.
			</verse>
			<verse book="45" chapter="10" verse="18">Tua ahih leh amaute in thu zalo uh ahi hiam? Laisiangtho sungah, "Amau' awgingte leitung khempeuhah kizel a, a thugente uh in mun khempeuh a ban hi," ci-in a kigelh mah bangin amaute in thu za khinzo uhhi.
			</verse>
			<verse book="45" chapter="11" verse="2">Pasian in tanglai panin a teelsa mite nusialo hi. Elijah in Israel mite mawhsakin Pasian kiangah nakpi takin thu a genna Laisiangtho sungah a kigelh theilo na hi uhhiam?
			</verse>
			<verse book="45" chapter="11" verse="8">Tua ahih manin Laisiangtho sungah, "Pasian in thu a ngaihsun theilo, khua a phawk theiloin amaute bawl a, amaute in tuni dongin khua mu theilo, khua za theiloin a om uhhi," ci-in a kigelh hi.
			</verse>
			<verse book="45" chapter="11" verse="26">Tua hi a, Laisiangtho sungah a kigelh mah bangin Israel mite khempeuh in hotkhiatna ngah ding uhhi. Laisiangtho in, "Zion panin Honpa hong pai ding a, Jacob' suanlekhakte sunga om gitlohna khempeuh maisak ding hi.
			</verse>
			<verse book="45" chapter="11" verse="34">Tua ahih manin Laisiangtho in, "Kua in Topa' lungsim thei ding a, kua in ngaihsutna va pia thei ding ahi hiam?
			</verse>
			<verse book="45" chapter="12" verse="19-20">Lawmte aw, na hehna uh kuama tungah thukkik kei unla, Pasian' thukkik dingin koih lel un. Banghang hiam cihleh Laisiangtho sungah, "Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi," ci-in kigelh hi. 20 Tua ahih ciangin Laisiangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un.
			</verse>
			<verse book="45" chapter="14" verse="11">Laisiangtho sungah, "Kei pen a nungta ka hih mah bangin ka mai-ah mi khempeuh hong kun ding a, Pasian ka hihna thu mi khempeuh in pulak taktak ding uhhi, Topa in ci hi," ci-in a kigelh hi.
			</verse>
			<verse book="45" chapter="15" verse="3-4">Banghang hiam cihleh Christ zong ama nopsak theihna dingin gamtalo zaw hi. Laisiangtho sungah, "Note hong kisimmawhna thute kei tungah hong tu hi," ci-in a kigelh hi. 4.   Laisiangtho sungah a om thu khempeuh pen eite hilhna ding, eite in lametna nei-in i thuakzawhna ding, leh i thahat theihna dingin a kigelh a hihi.
			</verse>
			<verse book="45" chapter="15" verse="9">Gentail mite in zong ama hehpihna hangin Pasian a phattheihna dingun Christ a hong paina hang a hihi. Banghang hiam cihleh Laisiangtho sungah, "Tua ahih ciangin Gentail mite lakah ka lungdamna nang tungah ka hong ko ding a, nangma min phatna late ka sa ding hi," cihna leh
			</verse>
			<verse book="45" chapter="15" verse="21">Laisiangtho sungah zong, "Ama thu a kigen ngei nailohna mite in mu ding uh a, ama thu a za ngei nailote in teltheih ding uhhi," na kici hi.
			</verse>
			<verse book="46" chapter="1" verse="19">Banghang hiam cihleh Laisiangtho sungah, "Mipilte' pilna ka susia ding a, miteite' teina ka heikhiatsak ding hi," ci-in kigelh hi.
			</verse>
			<verse book="46" chapter="1" verse="31">Tua ahih ciangin Laisiangtho sungah, "A kisathei mite, Topa' hang bekin kisathei ta hen," ci-in na kigelh hi.
			</verse>
			<verse book="46" chapter="2" verse="9">Tua ahih manin Laisiangtho sungah, "Kuamah in a muh ngeiloh, a zak ngeiloh, piangthei dingin zong a ngaihsutloh uh thu pen Pasian in amah a it mite-a' dingin a bawlkholh saksa ahi hi," ci-in na kigelh hi.
			</verse>
			<verse book="46" chapter="2" verse="16">Tua ahih manin Laisiangtho in, "Kua in Topa' lungsim thei a, ama gamtatna ding lam lak thei ahi hiam?" na ci hi. Ahi zongin eite in Christ lungsim i nei hi. 
			</verse>
			<verse book="46" chapter="3" verse="19">Hih leitung mite in pilna hi, ci-in a ngaihsutte, Pasian-a' dingin a haihuai thu a hihi. Banghang hiam cihleh Laisiangtho in, "Mipilte amau' ngian mahah awksak hi," a na ci hi.
			</verse>
			<verse book="46" chapter="5" verse="12">Tua bang a pualam mite mawhsakin thu ka khen ding kei' nasep hilo hi. Pasian in amaute' thu khen ngawn ding hi. Ahi zongin note in na pawlpih uh mite tungah thu na khen ding uh a hihi. Laisiangtho in, "Note lak panin migilopa na lakhia un," na ci hi.
			</verse>
			<verse book="46" chapter="6" verse="16">Numei paktat tawh a pumpi a kizomsakpa pen tua numei tawh pumkhat sakhat a suak ahih lamtak theilo na hi uhhiam? Banghang hiam cihleh Laisiangtho in, "Tua mi nihte pumkhat a suak ding uhhi," na ci hi.
			</verse>
			<verse book="46" chapter="10" verse="26">Banghang hiam cihleh Laisiangtho in, "Leitung leh a sungah a om khempeuh pen Topa-a' ahi hi," na ci hi.
			</verse>
			<verse book="46" chapter="14" verse="21">Laisiangtho sungah, "A lamdang kampau tawh amaute hopihin, minam dangte' pau tawh thu ka gen ding a, tua bang nangawnin hih mite in keima thugen hong ngailo ding uhhi, ci-in Topa in a gen hi," ci-in na kigelh hi.
			</verse>
			<verse book="46" chapter="15" verse="3">Kei tungah a hong kihilh a thupi pen note tungah ka hong gensawn a, tua in: Laisiangtho sungah a kigelh mah bangin eite' mawhna tangdingin Christ hong si-in4kivui a, Laisiangtho sungah a kigelh mah bangin a ni thum ni-in Pasian in hingkiksak hi.
			</verse>
			<verse book="46" chapter="15" verse="27">Banghang hiam cihleh Laisiangtho in, "Pasian in na khempeuh ama khenuai-ah koih hi," na ci hi. "Na khempeuh," a cih ciangin Christ' khutnuai-ah na khempeuh a koih Pasian mahmah simloh a vekpi-in a huamkhin ahihna kitel hi.
			</verse>
			<verse book="46" chapter="15" verse="45">Tua ahih manin Laisiangtho in, "A masa Adam pen leitung nuntakna a nei mihing hong suak hi," na ci hi. Ahi zongin a nunung Adam pen nuntakna a pia thei Kha a hihi.
			</verse>
			<verse book="46" chapter="15" verse="54">A muatthei pen a muattheilo hong suakin, a sithei pen a sitheilo hong suah ciangin Laisiangtho thu hong tung taktak ding hi. Laisiangtho in, "Sihna maimangin gualzawhna in khuplet hi.
			</verse>
			<verse book="47" chapter="3" verse="16">Ahi zongin Laisiangtho in, "Topa' mai-ah Moses a pai ciangin a kiliahna puan a lakhia hi," a cih mah bangin Topa lamah mi khatpeuh a kihei ciangin a liah puan kilakhia hi.
			</verse>
			<verse book="47" chapter="4" verse="13">Laisiangtho in, "Um ka hih manin ka gen hi," a cih mah bangin kote in zong um ka hih uh manin a gen ka hi uhhi.
			</verse>
			<verse book="47" chapter="8" verse="15">Banghang hiam cihleh Laisiangtho in zong, "An tampi a lapa in an haulua tuanlo a, tawmno a lapa zong zawnglua tuanlo hi," na ci hi.
			</verse>
			<verse book="47" chapter="9" verse="9">Banghang hiam cihleh Laisiangtho in, "Amah in citna tawh mizawngte pia zuahzuah a, ama migitna kip tawntung hi," na ci hi.
			</verse>
			<verse book="47" chapter="10" verse="17">Laisiangtho in, "Mi khat peuhpeuh a kisialh nop leh Topa' nasepnate bek kisialhpih hen," na ci hi.
			</verse>
			<verse book="47" chapter="13" verse="1">Tu-a ka hong paina ding pen a thumveina hita hi. Laisiangtho sungah, "Mawhna a bawl khat peuhpeuh a thei mi nih leh thum a om ciang bekin a mawh hi, ci-in kingaihsun pan ding hi," ci-in a kigelh mah bangin tua bangin ka hong sem ding hi.
			</verse>
			<verse book="48" chapter="3" verse="6">Abraham tunga thupiang ngaihsun dih un. Laisiangtho in, "Abraham in Pasian um a, tua a upna hangin Pasian in amah tawh a kipawlthei dingin mihoihin a sang hi," na ci hi.
			</verse>
			<verse book="48" chapter="3" verse="8">Jew mite mah bangin Gentail mite in zong a upna uh hangin amah tawh a kipawlthei dingin Pasian in a bawlna ding thu, Laisiangtho in na ma theih hi. Tua ahih manin Laisiangtho in Abraham tungah Lungdamna Thuthak na ma hilhkhol a, "Pasian in leitung mi khempeuh thupha a piakna dingin nangmah hong zang ding hi," na ci hi.
			</verse>
			<verse book="48" chapter="3" verse="10-13">Hih thu tawh kisai-in Laisiangtho in, "Thukham laibu sunga kigelh khempeuh a vekpi-in a zuikhin tawntung lote in Pasian' samsiatna thuak hi," ci ahih manin Thukham a suangte pen samsiatna a ngah mite ahi uhhi. 11. Tu-in Laisiangtho in, "Upna hangin Pasian tawh a kipawlthei mite bek nungta ding hi," na ci ahih manin Thukham hangin kuamah in Pasian tawh kipawl theihna a ngahlohna thu teltakin hong kilang hi. 12. Laisiangtho in, "Thukham' deih bangin a gamta zote nungta ding hi," na ci ahih manin Thukham zuihna leh upna thu na kimemat khalo hi. 13. Laisiangtho in, "Sing tungah a kikhai mi peuhmah Pasian' samsiat mi ahi hi," na ci ahih manin eite-a' dingin Christ in samsiatna a thuak manin Thukham zuihlahna hangin samsiatna panin eite a hong tankhia a hihi.
			</verse>
			<verse book="48" chapter="3" verse="16">Tu-in Pasian in Abraham leh ama suanpa tungah thuciamna nei hi. Laisiangtho sungah a kigelhna-ah, mi tampi a cihnopna ahi, "Na suan leh na khakte," cih kammal na zanglo a, mi khat bek ahi Christ a cihnopna-in, "Na suanpa," ci-in na gen hi.
			</verse>
			<verse book="48" chapter="3" verse="22">Ahi zongin Zeisu Christ a um mite tungah a upna hangun Pasian' thuciam a kipiak theihna dingin Laisiangtho in, "Mawhna khutnuai-ah leitung mi khempeuh a om hi," na ci hi.
			</verse>
			<verse book="49" chapter="4" verse="8">Tua ahih manin Laisiangtho sungah, "A sangna munah a paitoh ciangin matsa salte tampi paipih a, mite tungah letsong a pia hi," ci-in na kigelh hi.
			</verse>
			<verse book="48" chapter="4" verse="22">Laisiangtho sungah hih bangin na kigelh hi: Abraham in tapa nih nei a, khat pen a zi' silanu tawh a neih a tapa hi a, a khat pen a zi tawh a neih a tapa a hihi.
			</verse>
			<verse book="48" chapter="4" verse="27">Banghang hiam cihleh Laisiangtho sungah, "A ciing nupi aw, lungdam in. Nausuah natna a thei ngeilo nupi aw, nuamin kiko in. Banghang hiam cihleh a pasal in a nusiat nupi in a pasal tawh a om tawntung nupi sangin ta hauzaw ding hi," ci-in na kigelh hi.
			</verse>
			<verse book="48" chapter="4" verse="30">Ahi zongin Laisiangtho sungah,"Sila numei' tapa in sila a hilo numei' tapa tawh gamh luahkhawm theilo ding ahih manin, sila numei leh a tapa hawlkhia in," na kici hi.
			</verse>
			<verse book="49" chapter="5" verse="31-32">Tua ahih manin Laisiangtho in, "Hih thu hangin pasal in a nu leh a pa nusia-in a zi tawh kigawm ding a, amaute gel khat a suak ding uhhi," na ci hi. 32. Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Laisiangtho in hih bangin a gen ciangin a thukzaw khat, Christ leh pawlpi a ki-itna a gennopna ahi hi, ci-in ka ngaihsun hi.
			</verse>
			<verse book="51" chapter="3" verse="16">Christ thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, leh biakna late na sa un.
			</verse>
			<verse book="54" chapter="4" verse="13">Kei ka hong pai matengin mipi mai-ah Laisiangtho simna, a khiatna genna, leh hanthotnate-ah tavuan na la in.
			</verse>
			<verse book="54" chapter="5" verse="18">Banghang hiam cihleh Laisiangtho in, "Buh a cil bawngtal muk na tuam kei in," a cih banah, "Nasempa in a thaman a ngahding a kilawm ahi hi," na ci hi.
			</verse>
			<verse book="55" chapter="3" verse="15-17">Christ Zeisu upna hangin hotkhiatna a hong ngahsak thei ding pilna a hong pia Laisiangtho pen na neutunga kipanin a theisa na hihna thu zong na theihsa thu mah a hihi. 16-17 Pasian' na a sem mite mi cingtaak hi-in, na hoih namkim a septheihna dingun Laisiangtho pen Pasian' lamlahna tawh a hong kipia hi a, thuman thutak hilhna ding, a khialte taiina ding, a manlote a manin puahna ding, a manin nuntak theihna ding thuhilhna dingin a manpha mahmah a hihi. 
			</verse>
			<verse book="58" chapter="2" verse="6">Laisiangtho mun khatah a kigenna-ah, "Pasian aw, nangma ngaihsut tham dingin mi pen bang hi a, na phawk tham dingin mihing' ta bang hi lel ahi hiam?
			</verse>
			<verse book="58" chapter="3" verse="7">Tua ahih ciangin Laisiangtho sungah, "Tu ni-in Pasian' aw na zak uh leh
			</verse>
			<verse book="58" chapter="3" verse="13">Laisiangtho in, "Tu ni," a cih pen eite tungah zong hong cihna hi lai ahih manin mawhna' khemsa-in ta-in na lungsim uh na khauhsakkhak lohna dingun khatlekhat kihanthawnin na kihuhzaw un.
			</verse>
			<verse book="58" chapter="3" verse="15">Laisiangtho in, "Tuni-in Pasian' aw na zak uh leh Pasian na lehdo lai uh hun bangin na lungsim uh khauhsak nawn kei un," na ci hi.
			</verse>
			<verse book="58" chapter="4" verse="4">Laisiangtho mun khatah, "A ni sagih ni-in a nasepna khempeuh panin Pasian tawlnga hi," ci-in ni sagihna thu tawh kisai na gen hi.
			</verse>
			<verse book="58" chapter="4" verse="7">"Tuni," cihna kammal na omlai ahih manin Pasian in nidang khat seh lai ahihna thu hong kilang hi. Laisiangtho sungah, "Tuni-in Pasian' aw na zak uh leh na lungsim uh khauhsak nawn kei un," a cihna mun i mat khitsa mah bangin tuazawh kum tampi khit ciangin David tung tawnin thu hong genkik hi.
			</verse>
			<verse book="58" chapter="4" verse="12">Pasian' thu nungta-in a gamtang hi a, langnih a hiam namsau sangin hiamzaw lai hi. Kha leh lungsim, guh leh taang kituahna, guh leh guhngek dongin khenkhia thei hi. Mihingte' lungsim ngimna leh a ngaihsutnate zong theithei hi. 
			</verse>
			<verse book="58" chapter="7" verse="8">Siampite' lakna tawh kisai-in ahih leh a sithei mi mah ahi siampite in mite tung panin sawmah khat a la uhhi. Ahi zongin Melkhizedek' lakna tawh kisai-in ahih leh Laisiangtho in a gen mah bangin a nungta tawntung mipa in sawmah khat a la a hihi.
			</verse>
			<verse book="58" chapter="7" verse="17">Banghang hiam cihleh Laisiangtho in,"Melkhizedek nam bangin tawntung siampi na hi hi," na ci hi.
			</verse>
			<verse book="58" chapter="10" verse="37">Banghang hiam cihleh Laisiangtho sungah, "A sawt loin, a hong pai dingpa hong tung ding a, hong zekai nawnlo ding hi.
			</verse>
			<verse book="58" chapter="11" verse="5">A upna hang mahin Enok zong sihna tawh kipelh hi. Pasian in ama kiangah lato ahih manin kuamah in Enok mu nawnlo hi. Amah a kilaktoh ma-in Enok in Pasian' lungkimna ngah hi, ci-in Laisiangtho in a na gen hi.
			</verse>
			<verse book="59" chapter="2" verse="8">Laisiangtho sungah, "Nangmah na ki-it bangin na vengte na it in," ci-in a genna Topa' Thukham zui le uh cin a hoih hi pah hi. 
			</verse>
			<verse book="59" chapter="2" verse="23">Laisiangtho in, "Abraham in Pasian um a, a upna hangin Pasian in mihoihin a sang hi," ci-in a genna thumanin tung takpi a, Abraham pen Pasian' lawmpa kici hi.
			</verse>
			<verse book="59" chapter="4" verse="5-6">Laisiangtho sungah, "Eite sungah a hong guat kha pen Pasian in ngai mahmah hi," ci-in a kigelhna a mawkna-in a kigelh sa na hi uhhiam? 6. Laisiangtho in, "Pasian in a kihisakte nial a, a kiniamkhiatte a hehpih hi," a cih mah bangin Pasian' hong hehpihna lianzaw hi.
			</verse>
			<verse book="60" chapter="1" verse="16">Laisiangtho sungah zong, "Keimah siangtho ka hih manin note zong na siangtho un," na kici hi. 
			</verse>
			<verse book="60" chapter="1" verse="24">Tua ahih manin Laisiangtho sungah, "Mihingte, lopa tawh kibang a, a minthan'nate uh lopa pak tawh kibang hi. Lopate vulin pakte pulh a,
			</verse>
			<verse book="60" chapter="2" verse="6">Banghang hiam cihleh Laisiangtho sungah, "A manpha suang khat ka teelkhia a, innkiu suang dingin Zion-ah ka koih hi. Amah a umte, zahhuai ngeilo ding hi," ci-in na kigen hi.
			</verse>
			<verse book="60" chapter="3" verse="10">Banghang hiam cihleh Laisiangtho in, "Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen.
			</verse>
			<verse book="60" chapter="4" verse="18">Laisiangtho in, "Mi hoihte kihonkhia zo liailiai bek ahih leh Pasian a umlo mawhnei mite bang suak ding ahi hiam?" na ci hi.
			</verse>
			<verse book="60" chapter="5" verse="5">Tua mah bangin no khangnozaw deuhte in zong a khanghamte' thu na mang un. Laisiangtho in, "Pasian in a kiphasak mite nial a, a kiniamkhiat mite a hehpih hi," a cih mah bangin na vekpi-un kiniamkhiatna puan bangin silhin, khatlekhat na na kisepsak un.
			</verse>
			<verse book="61" chapter="1" verse="20">Na phawkding uh a thupi mahmah khat in: Laisiangtho sunga om thugen kholhnate, kuamah in ama pilna tawh a khiatna gen theilo hi.
			</verse>
			<verse book="61" chapter="3" verse="16">Lai a hong gelhna sungah a thugente tu-ate mah a gennuam a hihi. A laigelhna sungah a telhak thu tampi om a, theihna kicing loin lungsim kiplo mi pawlkhatte in Laisiangtho sung thu a ututun a kawihei uh bangin Paul' thugente zong a manlopi-in khia uh ahih manin siatna a tuaklawh uhhi. 
			</verse>
			<verse book="65" chapter="1" verse="4">Banghang hiam cihleh Pasian' thu a ngaihsunlo mi pawlkhat, eite lakah kuama phawklohin hong lutsim uh a, amaute' mawh gamtat ngamnate a seelna-un Pasian' hehpihna thupha a lehlamin hei-in, eite in khat bek i neih i Mangpa leh i Topa ahi Zeisu Christ a nial uhhi. Hihbang mite' gimthuak ding thu tanglai pekin Laisiangtho in a gensa thu a hihi.
			</verse>
			<verse book="66" chapter="1" verse="3">Hih laibu a sim mite mi hampha hi a, hih thu kigente ngai-in, hih laibu sungah a kigelh thu a zuite zong mi hampha mah ahi uhhi. Bang hang hiam cih leh hih thu kigente a tun'ding hun hong naita hi.

			</verse>
		</category>
		<category id="58">
			<verse book="28" chapter="7" verse="14">Amaute in lungsim takpi tawh kei tungah huhna hong ngenlo uh a, dawibia mite bang lelin a gamta uhhi. An leh leenggahzu a nget uh ciangin zong lawkite bangin a ngen uhhi. Amaute in kei hong lehdo uhhi.
			</verse>
			<verse book="30" chapter="7" verse="17">Amaziah aw, tua bangin kampau na hih manin { Topa } in nang kiangah, ‘Na zi pen khuasungah numei paktat suak ding a, galsungah na tate si ding uhhi. Na gam kiphelkhamin midang tungah kipia ding a, lawkite' gamsungah nang na si ding hi. Israel mite, galmatin kipaipih ding hi,’ ci hi," a ci hi.
			</verse>
			<verse book="36" chapter="1" verse="9">lawki mite bangin biakinn sungah a lamte, khemna leh thahna tawh a ngah uh vante tawh, a topa uh' inn a dimsakte khempeuh, tua ni mahin gim ka pia ding hi," a ci hi.
			</verse>
			<verse book="44" chapter="7" verse="51">"Na lungsim uh khauh mahmah a, lawki lungsim paii-in, Pasian' thu-ah bilngong na bang uhhi. I pu i pate mah bangin Khasiangtho thu na mang nuam kei uhhi.
			</verse>
			<verse book="46" chapter="5" verse="1">Note lakah numei tawh paktatna nasia mahmahin, lawkite nangawn a gamtatlohte na gamtatna uh hong kigen a, mi khat in ama nukik nangawn a luppihna thu ka za hi.
			</verse>
			<verse book="46" chapter="5" verse="10">Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hilo hi. Tuate tawh kikhawllo ding ci lehang, leitung panin paikhia un, cihna suak ding hi.
			</verse>
			<verse book="46" chapter="6" verse="1">Note khatlekhat thu na kineih uh ciangin Pasian' mi siangthote khensakzaw loin lawki thukhente' mai na kitun' ngam uhhi.
			</verse>
			<verse book="46" chapter="6" verse="6">Tua hinapi, khatlekhat thu kineihin zum na kitun' uh a, lawki thukhente na khensak tazen uhhi.
			</verse>
			<verse book="46" chapter="10" verse="20">Ka cihnopna pen, lawkite in gan a gawh uh ciangin dawi a biakna uhhi a, Pasian a biakna uhhilo hi. Dawi biakna-ah note na kihel ding uh ka hong deih kei hi.
			</verse>
			<verse book="46" chapter="12" verse="2">lawki na hih lai-un a pau theilo milimte' thu-in na gamta uh a, na lungsim uh tua milimte in hong zo mahmah hi.
			</verse>
			<verse book="47" chapter="6" verse="16">Pasian' biakinn leh lawkite' milim bangci kilem theihding ahi hiam? Banghang hiam cihleh Pasian in, "Ka mite lakah tengin amaute tawh ka omkhawm ding hi. Kei pen amaute' Pasian ka hi ding a, amaute, keima mi ahi ding uhhi.

			</verse>
		</category>
		<category id="59">
			<verse book="3" chapter="19" verse="16">Note in na mipihte lak uhah mi gensia-in vaksuk vakto loin, na vengpa uh a sihna dingin na langpang kei ding uhhi; kei pen { Topa } ka hihi.
			</verse>
			<verse book="9" chapter="15" verse="35">Samuel in ama sih ni dong Saul mukiklo a, ahih hangin Saul' hangin Samuel a dah hi. Israel-te tungah kumpi-in Saul a koih manin { Topa } kisik hi.
			</verse>
			<verse book="9" chapter="16" verse="1">{ Topa } in Samuel kiangah, "Israel-te tungah kumpi hihna panin amah ka nolhkhitna mu napi-in Saul' hangin bang tanvei dah ding na hi hiam? Na sathau biingah sathau thun in la, pai in; Bethlehem mi Jessi kiangah kong sawl ding hi. Banghang hiam cihleh ama tapate lak panin keima-a' ding kumpi khat ka la khin hi," a ci hi.
			</verse>
			<verse book="9" chapter="18" verse="1-4">David leh Saul a kiho khita kipanin Saul' tapa Jonathan in ama pumpi zahin David a it hi. 2 Saul in tua ni-a kipanin ama kiangah David omsak a, a pa' inn-ah ciahsaklo hi. 3 Jonathan in ama pumpi zahin David it ahih manin amah tawh thuciamna khat a bawl hi. 4 Jonathan in ama silhlai a puantualpi suahin David pia a, a galkidalna leh a namsau nangawn leh a thal leh a kawnggak zong a pia hi. 
			</verse>
			<verse book="9" chapter="23" verse="16-18">Tua ciangin Saul' tapa Jonathan dingin David kiang Horesh-ah pai a, Pasian in hong huh ding hi, ci-in amah a hanthawn hi. 17 Amah in David kiangah, "Lau kei in; Banghang hiam cihleh ka pa Saul in nang hong sukhalo ding hi. Nang pen Israel-te tungah kumpi na hi ding a, kei pen nangma zom ka hi ding hi; ka pa Saul in zong hih thu thei hi," a ci hi. 18 Tua ciangin amaute gel in { Topa' } mai-ah thuciamna bawl uhhi. Horesh-ah David om lai-in, Jonathan a inn-ah a ciah hi.
			</verse>
			<verse book="10" chapter="1" verse="17-18">Tua ciangin Saul leh a tapa Jonathan' hangin kah la phuakin David kap a, 18 amah in Judah mite tungah hih kah la a kihilhna ding thu a pia hi. Tua la pen ‹ Jashar Laibu › sungah kigelh hi. Amah in:
			</verse>
			<verse book="10" chapter="9" verse="6-11">Tua ciangin Saul' tapa Jonathan, a ta Mefibosheth David kiangah hong pai a, maipukin zahtakna a bawl hi. Tua ciangin David in, "Mefibosheth!" a ci hi. Amah in dawngin, "En in, na nasempa," a ci hi. 7 Tua ciangin David in ama kiangah, "Lau kei in; Banghang hiam cihleh na pa Jonathan' hangin nangma tungah migitna kong lak ding a, na pu Saul' leitang khempeuh nangma tungah kong piakik ding hi. Tua ciangin nangmah in ka sabuai-ah an na ne tawntung ding hi," a ci hi. 8 Tua ciangin amah in zahtakna bawlin, "A sisa ui tawh a kibang kei bang lel, nong hici bawlna dingin na nasempa bang ka hi hiam?" a ci hi. 9 Tua ciangin kumpipa in Saul' nasempa Ziba samin ama kiangah, "Saul leh a innkuan tawh a kizom khempeuh na topa' tupa' tungah ka pia khin hi. 10 Nang leh na tapate leh na nasemte in ama-a' dingin lo na kho ding uh a, na topa' tupa in annek ding a neihtheihna dingin a piangte na tun'pih ding uhhi. Ahih hangin na topa' tupa Mefibosheth in keima sabuai-ah an ne tawntung ding hi," a ci hi. Ziba in tapa sawmlenga leh nasem sawmnih nei hi. 11 Tua ciangin Ziba in kumpipa kiangah, "Ka to kumpipa in nong thupiak khempeuh tawh kizui-in na nasempa in hih ding hi," a ci hi. Tua ahih ciangin kumpipa' tapate khat bangin Mefibosheth in David' sabuai-ah an a ne hi.
			</verse>
			<verse book="10" chapter="10" verse="2">Tua ciangin David in, "Keima tungah a pa thuman takin hong gamtat bangin Nahash' tapa Hanun' tungah thuman takin ka gamta ding hi," a ci hi. Tua ahih ciangin David in a pa' hangin amah a hehnem dingin a nasemte a sawl hi. David' nasemte Ammon mite' gamah va tung uhhi.
			</verse>
			<verse book="10" chapter="15" verse="20-21">Nang pen zan mah beka hong pai na hi hi. Koi lai munah kei pai ding cih theilopi-in kote tawh a kawivak dingin nang hong bawl ding ka hi hiam? Ciahkik in, na sanggamte ciahpih in. { Topa } in itna kip leh thumanna nang' tungah hong lak ta hen," a ci hi. 21 Ahih hangin Ittai in kumpipa dawngin, "{ Topa } nungta-in, ka to kumpipa zong nungta ahih mah bangin, sihna ding ahi a, hin'na ding ahi zongin ka to kumpipa a omna peuhpeuhah na nasempa om ding hi," a ci hi.
			</verse>
			<verse book="10" chapter="15" verse="36-37">En in, amau' tapate gel, Zadok' tapa Ahimaaz leh Abiathar' tapa Jonathan, amaute tawh omkhawm hi. Na zak peuhpeuh amaute' tung tawnin kei tungah nong puak ding hi," a ci hi. 37 Tua ahih ciangin Jerusalem-ah Absalom a lut laitakin David' lawmpa Hushai zong khuapi sungah a pai hi.
			</verse>
			<verse book="12" chapter="2" verse="2">Elijah in Elisha kiangah, "Hih lai-ah khawl in, kong thum hi; Banghang hiam cihleh { Topa } in Bethel ciangdong kei hong sawl hi," a ci hi. Ahih hangin Elisha in, "{ Topa } nungta a, nangmahmah na nuntak mah bangin, nang kong nusia ngei kei ding hi," a ci hi. Tua ahih ciangin amaute Bethel dongah paisuak uhhi.
			</verse>
			<verse book="18" chapter="2" verse="11-13">Job' lawmte thum, Teman khuami Elifaz, Shuah gammi Bildad, leh Naamah gammi Zofar-te in Job in a thuak gimna thu teng a zak uh ciangin a inn ciat panun amah a hehnem ding leh a hanthawn dingin kituahin hong paikhawm uhhi. 12 Amaute in a gamla sim mun panin Job a muh tungun amah thei pahlo uhhi. Tua ciangin amaute a gingin kapkhia uh a, a puan uh balkekin a lu tung uh a tukik dingin leivui lawnto uhhi. 13 Tua ciangin leilakah sun sagih leh zan sagih sung amah tawh tukhawm uh a, ama thuakna a nasiat mahmah lamtak mu uh ahih manin kuamah in kam khat beek a paupih ngam kei uhhi.
			</verse>
			<verse book="18" chapter="6" verse="14-15">"Pasian ka nusia a, ka nusia kei zongin, hih bang lungkham hunin lawm citak ka kisam hi. 15 No ka lawmte pen, lui tuikhang bang, a mangthang pak tui let bang,
			</verse>
			<verse book="18" chapter="16" verse="21">Mi khat in a lawmpa-a' ding a thumsak mah bangin mi khatpeuh in Pasian' kiangah kei-a' dingin hong thuumsak leh ka ut hi.
			</verse>
			<verse book="18" chapter="19" verse="13-22">"Pasian in ka sanggamte hong taisansak a, kei hong theisate kiangah khualmi ka suak hi. 14 Ka behte leh ka lawmte beimang khinta uhhi. 15 Ka inn-ah a hong tung ngei keima zinte in hong mangngilh ta a, ka na a sem numeite in khualmi bangin hong bawl uh a, amaute' mai-ah midangpi khat ka suak hi. 16 Ka nasemte khatpeuh ka sap ciangin hong dawng nuamlo uh a, hong huhna ding uh ka thum ciang nangawnin hong thudonlo uhhi. 17 Ka zi nangawn in ka gimnam thuak zolo a, ka sanggamte mahmah in zong hong naih nuamlo uhhi. 18 Naupang melmawl nangawn in kei hong simmawh uh a, kei hong muh uh ciangin hong nuihsan uhhi. 19 Ka lawm it pente nangawn in kei hong muhdah et uh a, ka it pente nangawn in kei hong langbawl uhhi. 20 Ka guh tungah ka vun kol dihdiahin om a, a nungta liailiai bekin kei a om ka hihi. 21 Hong hehpih un! Hong hehpih un! Keima lawmte hilo na hi uhhiam? Pasian in kei hong satpai ta hi. 22 Pasian' hong bawlsiat bangin Banghangin no zong kei hong bawlsia ding na hi uhhiam? Nong gimsakna uh kicing ta hoh hilo ahi hiam?
			</verse>
			<verse book="19" chapter="26" verse="4">Mikhialte tawh tukhawm loin, thusim neite tawh ka kipawl kei hi.
			</verse>
			<verse book="19" chapter="28" verse="3">Amau' lungsim sungah siatna a om hinapi a vengte tawh kilemna thu a gen khem, siatna bawlte, migilote tawh kei hong lakhiakhawm kei in.
			</verse>
			<verse book="19" chapter="31" verse="11">Ka vengte khempeuh' nuihsat ka suak a, ka vengte tungah a cikzethuai ka hi a, ka meltheih khempeuhte' gimneih mi ka suak hi. Konglakah hong mute in kei hong peelin hong taisan uhhi.
			</verse>
			<verse book="19" chapter="38" verse="11">Ka gim thuakna-ah ka lawmte leh ka kithuahpihte kidang koih uh a, keima behte nangawn kei kiang pan gamla om uhhi.
			</verse>
			<verse book="19" chapter="41" verse="6">Keimah a en dingin mi hong pai ciangin, kam mawkna a pau uhhi. A lungsim uhah siatna kaikhawm uh a, a paikhiat uh ciangin a genthang uhhi.
			</verse>
			<verse book="19" chapter="41" verse="9">Ka muan', ka lawm itpa, keima an a nepa nangawn in a khetul tawh kei hong peek vial hi.
			</verse>
			<verse book="19" chapter="55" verse="12-14">Kei hong phin galte hilo hi. Hi leh ka thuakzo ding hi. Kiphatsakna tawh kei hong bawlte, langpang mi hilo hi. Hi leh ama kiang panin ka bu thei ding hi. 13 Ahih hangin ka kikimpih, ka kikholhpih, ka lawm theih mahmah, nangmah na hi hi. 14 Kam khum tawh i kihoho ngei a, Pasian' inn sungah i kikhawl khawm ngei hi.
			</verse>
			<verse book="19" chapter="55" verse="21">Ama kampau, thawhbat sangin nelzaw a, ahi zongin a lung sungah muhdahna om hi. A kammalte sathau sangin nipzaw a, ahi zongin tuate pen namsau hiam mahmah tawh kibang hi.
			</verse>
			<verse book="19" chapter="88" verse="18">Kei hong itte leh ka lawmte keimah nong pelhsak khin a, khuamial bekbek, keima kikholhpih a hihi.
			</verse>
			<verse book="19" chapter="133" verse="1">En un, sanggamte pumkhat suakin a tut khawm uh ciangin bangzahin hoihin nuam ahi hiam?
			</verse>
			<verse book="19" chapter="141" verse="4">Mawh bawlnopna lungsim hong neisak kei in la, a gilo mite tawh hong kikhawlsak kei in. Amau' anlimte hong duhgawh sak kei ta in.
			</verse>
			<verse book="20" chapter="3" verse="32">Banghang hiam cihleh { Topa } in a sia-in a gamtate mudah a, thuman mite bek a pawlpih dingin a la hi.
			</verse>
			<verse book="20" chapter="4" verse="14-15">Migilote tawh kikhawl kei in la, amau' gamtatnate zui kei in. 15 Amau' gamtat bangin gamta peuhmah ke'n! Gitlohna peel in! Paisan in la, na maban sem in. 
			</verse>
			<verse book="20" chapter="11" verse="13">Mi a gensiasiate tungah thusim kigen ngamlo a, a muan'huai mite' tung bekah thusim kigen ngam hi.
			</verse>
			<verse book="20" chapter="12" verse="26">Midikte in a gamtatna uh tel et a, migilote a gamtatna unlam pialsak hi.
			</verse>
			<verse book="20" chapter="13" verse="20">Mipil tawh kikhawl lecin na pil ding a, mihai tawh kikhawl lecin gimna na thuak ding hi. 
			</verse>
			<verse book="20" chapter="16" verse="7">{ Topa' } deih bangin gamtatna pen galte nangawn lawma kaihzawhna a hihi. 
			</verse>
			<verse book="20" chapter="16" verse="28-29">Mihoihlote in kitotna piangsak a, mi gensiate in lawmta ki-it kimlai kimudahsak hi. 29 A ngongtat mite in a lawmte zol a, lungkhamna sung tun'pih hi. 
			</verse>
			<verse book="20" chapter="17" verse="9">Mi' khialhna a maisakte midangte in itin lawm hau uh a, mi' khialhna ciamtehna pen lawm taanna a hihi. 
			</verse>
			<verse book="20" chapter="17" verse="17">Lawm citak in a tawntungin hong it a, i sanggamte pen i lungkhamna a hong thuakpih dingin a piang a hihi. 
			</verse>
			<verse book="20" chapter="18" verse="24">Lawm pawlkhatte sauvei kimanglo a, lawm pawlkhatte sanggam sangin kipzaw hi. 
			</verse>
			<verse book="20" chapter="19" verse="4">Mihaute in lawm mu thuahthuah a, mizawngte in a neihsun teng nangawn khahsuahsuah uhhi. 
			</verse>
			<verse book="20" chapter="19" verse="6-7">A cingh mihaupa' maipha ngah ding ki-ut ciat a, na a piak mi khempeuh ama lawm a hihi. 7 Mi khempeuh in a sanggam zawngpa uh mudah ciat ahih manin a lawmte in a taisatna a thu lamdang hilo hi. 
			</verse>
			<verse book="20" chapter="20" verse="19">Mi a gensia kawikawite in thu im theilo hi. Tua banga mi haipaute tawh kikhawl kei in. 
			</verse>
			<verse book="20" chapter="22" verse="11">Kamsiamna in kumpipa' lawm hong suaksak a, ahi zongin { Topa } in lungsim takpi a deih hi. 
			</verse>
			<verse book="20" chapter="22" verse="24-25">A hehbaih mite tawh kipawl kei unla, a lungtom mite tawh kikhawl kei un. 25 Amau' hoihlohnate na zuihkhak lohna dingun na kidop kei uh leh note in zong na awklawh khading uhhi.  
			</verse>
			<verse book="20" chapter="24" verse="1">Migilote eng kei in la, amaute tawh kikhawl kei in.
			</verse>
			<verse book="20" chapter="25" verse="17">Na vengte' inn-ah hawh mun lua kei in. Hong cimtakin hong mudah khading hi.
			</verse>
			<verse book="20" chapter="25" verse="19">Haksat hunin a zuautat mi muan'in neihkhakna pen ha-na, ahih kei leh khebai tawh kibang hi.
			</verse>
			<verse book="20" chapter="25" verse="26">Mihoih khat in mihoih lote' gamtatna a zuihkhak ciangin hawktui nin, ahih kei leh tui uih tawh kibang hi.
			</verse>
			<verse book="20" chapter="26" verse="23-25">Tungtham beka kam khum pauna pen cimbeng kizut leibeel tawh kibang hi. 24 A simtat mi in a kampi bek tawh thuhoih gen a, a lungsimah zuauthu bek om hi. 25 A lungsimah a deihhuailo thu sagih tak om ahih manin kam khum takin a pau manin umkha kei in.
			</verse>
			<verse book="20" chapter="27" verse="5-6">Itna i seel bawl sangin a langtangin taina hoihzaw hi. 6 I lawmte in hong liamsak hangin i hoihna ding a hong deihsakna hizaw hi. I galte in hong ngawng kawina pen hong lehbawlna a hihi.
			</verse>
			<verse book="20" chapter="27" verse="9-10">Sathau namtui leh paknamtui in lung nuamsak a, lawmte' limbawlna in tha hatsak hi. 10 Na lawmte daangkoih kei in la, na pa' lawmte dong nangawn lawm bawl in. Na lungkham ciangin na sanggampa va ko kei in. A gamla-ah a om i sanggampa sangin a nai-ah a om i vengpa kimangzaw hi.
			</verse>
			<verse book="20" chapter="29" verse="3">Pilna a deih mi in a pa lungdamsak a, numei paktat tawh a kikhawl mi in a neihsa teng lawnmang hi. 
			</verse>
			<verse book="21" chapter="4" verse="9-12">Mi khat sangin mi nih hoihzaw hi; amau' sepna thaman a tamzaw ngah uhhi. 10 Banghang hiam cihleh khat cimawh leh a khat in huh a, mi khat guak pen cimawh zenzen leh a huh ding omlo ahih manin a dahhuai pha mahmah a hihi. 11 Khua a dam ciangin mi nih lumkhawm leh khua lum hi; khat guak bangci khualum theih ding ahi hiam? 12 Mi khat bek hi leh zawhnop kisa a, nih pha leh kizo zolo hi. Zang thum-a kiheek khauhual bawhsat hak hi.
			</verse>
			<verse book="24" chapter="9" verse="4">Mi khempeuh a inn vengte uh kidawm uh hen la, a sanggamte uh muang kei uh hen. Banghang hiam cihleh sanggamte khem hat ciat uh a, inn vengte khempeuh zong gensiat hat ciat uhhi.
			</verse>
			<verse book="30" chapter="3" verse="3">Mi nih, thukimna om masa lopi-in lampi-ah tonkhawm thei uh ahi hiam?
			</verse>
			<verse book="33" chapter="7" verse="5">Na vengte' thu upin nei kei in la, na lawmte zong muan'in nei kei in. Na ang-a lum na zi kiang nangawnah thu na gending kidawm in.
			</verse>
			<verse book="40" chapter="5" verse="29-30">Tua ahih manin na mit taklam in na mawhna ding hong pian'sak leh khelkhia in la paai in. Na pumpi bupin hell khuk sungah hong kikhul sangin na pumpi na khat pelem leh nang-a' dingin hoihzaw lai hi. 30 Na taklam khut in na mawhna ding hong pian'sak leh sattan in la paai in. Na pumpi bupin hell khuk sungah hong kikhul sangin na pumpi na khat pelem leh nang-a' dingin hoihzaw lai hi.
			</verse>
			<verse book="40" chapter="7" verse="16">Amaute' gamtatna tawh amau' pianzia na thei ding uhhi. Lingvom kung panin leenggah kilo ngeilo a, sialtalling kung panin theigah kilo ngei ahi hiam?
			</verse>
			<verse book="40" chapter="18" verse="20">Banghang hiam cihleh keima minin mi nih leh thum bek nangawn a kikhopna peuhpeuhah kei ka om hi," a ci hi.
			</verse>
			<verse book="41" chapter="9" verse="37">"Keima hangin hih bang naupangno khat a limbawl mi in kei hong limbawl hi a, kei hong limbawl mi in kei hong limbawl hiloin kei hong sawlpa a limbawl ahi hi," a ci hi.
			</verse>
			<verse book="42" chapter="6" verse="31">Note tungah a hong kibawl ding na deih uh bangin midangte tungah na bawl un.
			</verse>
			<verse book="42" chapter="22" verse="48">Ahi zongin Zeisu in ama kiangah, "Judas aw, napna tawh Mihing Tapa lehhek na hi hiam?" a na ci hi.
			</verse>
			<verse book="43" chapter="11" verse="5-6">Zeisu in Martha-te unau leh Lazaras it mahmah hi. 6 Tua hinapi-in a cinat a zakkhit ciangin tua lai-ah ni nih taam lai veve hi.
			</verse>
			<verse book="45" chapter="12" verse="10">Unau ki-itna lungsim nei unla, khatlekhat kizahtak bawl ding lamsang kidem un.
			</verse>
			<verse book="43" chapter="13" verse="34-35">Note tungah ka hong piak thak thu in: Note khatlekhat na ki-it ding uh a hihi. Note ka hong it mah bangin note khatlekhat na ki-it un. 35 Note khatlekhat ki-it le uh cin keima nungzuite na hihna uh mi khempeuh in hong thei ding uhhi," a ci hi. 
			</verse>
			<verse book="45" chapter="14" verse="1">Upna neu mite pawlbawl unla, na ngaihsutna uh a kituah kei leh zong mawhsak kei un.	
			</verse>
			<verse book="43" chapter="15" verse="12-15">"Note tungah ka hong piak thu in: Note ka hong it zahin note khatlekhat na ki-it un. 13 Lawmte' tangding sih ngamna sangin lawmte itna a lianzaw om nawnlo hi. 14 Ka hong thupiak bangin na gamtat uh leh ka lawmte na hi uhhi. 15 Nasemte in a tote' nasepna bangmah theilo ahih manin note pen nasemte ka hong ci nawn kei ding hi. Ka Pa' tung panin ka zak thu khempeuh note kiangah hong genkhin ka hih manin note, lawm, ka hong ci zaw ding hi. 
			</verse>
			<verse book="45" chapter="16" verse="4">Amaute pen kei-a' dingin a si ngam uh a hihi. Amaute tungah a lungdam kei guak bek zong hiloin, Gentail pawlpi mi khempeuh zong a lungdam a hihi.
			</verse>
			<verse book="45" chapter="16" verse="17">Lawmte aw, note' theihsa thute gensia langpangin, mite' upna nawngkaisakin pawl a kikhensak mite kidawm un. Tua bang mite tawh kikhawl vet kei un.
			</verse>
			<verse book="46" chapter="5" verse="9-11">Lai ka hong gelhna sungah, numei tawh a paktat mite tawh na kikholhlohna ding uh ka hong gen hi. 10 Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hilo hi. Tuate tawh kikhawllo ding ci lehang, leitung panin paikhia un, cihna suak ding hi. 11 Tua ka hong laigelhna sungah ka cihnopna pen, thu upna sungah unau khat hi hang, ci napi-in numei tawh a paktat, a huaiham, milim a bia, mi gensia, zukham, ahih kei leh a guta theite tawh kikhawl kei un, cihnopna a hihi. Tua bang mite tawh an ne ding nangawnin zong na tukhawm kei un.  
			</verse>
			<verse book="47" chapter="6" verse="14-15">Thu umlo mite tawh na na semkhawm kei un. Midik leh mimawh bangci-in kipawlthei ding a, khuavak leh khuamial bangci-in omkhawm theiding ahi hiam? 15 Christ leh Dawimangpa bangci-in kithutuak theiding a, thu um mi leh thu umlo mi bangci-in a ngaihsutna uh kibang theiding ahi hiam?
			</verse>
			<verse book="46" chapter="10" verse="24">A kuamah peuh in note' angsung ding bek zong kei unla, midangte' phattuamna ding zongzaw un.
			</verse>
			<verse book="46" chapter="15" verse="33">Sanggamte aw, mi' khemsa-in ta kei un. Kikholhpih hoihlote in mi siasak thei hi. 
			</verse>
			<verse book="48" chapter="6" verse="1-2">Sanggamte aw, mi khatpeuh a gamta khial a om ciangin, Khasiangtho' deihna bangin a nungta note in tua a khialpa a manin a gamtatkik theihna dingin thunem zangin na huh un. Note in zong amah bangin ze-etna na tuahkhak lohna dingun na kikem un. 2 Thu haksa na tuah uh ciangin khatlekhat na kihuh un. Tua hi leh Christ' thukham a zui na hi uhhi.
			</verse>
			<verse book="49" chapter="4" verse="1-5">Tua ahih ciangin Topa' na ka sepna hangin thong a kia keimah in note' nuntakzia dingin a hong deihna tawh a kilawm a kituakin na nuntakna dingun ka hong hanthawn hi. 2 Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un. 3 Khasiangtho kimakai sakin, khatlekhat kilemin pawlkhat na hihna uh na kipsak tawntung un. 4 A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Khasiangtho zong khat bek mah a neikhawm ihi hi. 5 Topa khat bek, upna khat bek, tuiphumna khat bek mah a zangkhawm ihi hi.
			</verse>
			<verse book="49" chapter="5" verse="6">Hih bang mawhnate i bawl hangin phamawh kei, ci-in a mawk gen mite' khemsa-in ta kei un. Pasian thu mangloin hih bangin a gamta mite in Pasian' hehna a thuak ding uh a hihi. 7 Tua ahih manin tua bangin a gamta mite tawh kisukha vet kei un. 
			</verse>
			<verse book="50" chapter="1" verse="3">Note ka hong phawk simin ka biak Pasian tungah ka lungdamna ka ko hi.
			</verse>
			<verse book="50" chapter="2" verse="19-20">Note kiang panin thu ka zakna hangin ka lung a noptheihna dingin note kiangah Timothy ka hong paisak baihna dingin Topa Zeisu in hong huh ding hi, ci-in ka lamen hi. 20 Note ka hong lunghihmawh zahin amah bek mah in note hong lunghihmawhpih hi.
			</verse>
			<verse book="51" chapter="3" verse="13-14">Note lakah khatlekhat a kilungkimlo na om uh ciangin khatlekhat na mawhna uh kimaisakin na kihuh ciat un. Topa in note' mawhna hong maisak bangin note zong khatlekhat na mawhna uh na kimaisak ding uhhi. 14 Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un.
			</verse>
			<verse book="52" chapter="5" verse="11">Tua ahih manin tu laitakin na omzia uh mah bangin khatlekhat kihanthawnin na kihuh ciat ta un.
			</verse>
			<verse book="53" chapter="3" verse="6">Sanggamte aw, i Topa Zeisu Christ min tawh kong sawlnop uh thu panin: Note tungah ka hong hilhsa uh thute a zuilo, a thadah gamtat thu uppih mite tawh na kikhawl kei un. 
			</verse>
			<verse book="55" chapter="3" verse="5">biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in.
			</verse>
			<verse book="55" chapter="4" verse="16">Keimah kihutna ding thu ka gen masak ni-in kuamah in hong koppih loin hong taisanmang uhhi. Tua thu hangin mawhsakna thuak kei beek uh hen!
			</verse>
			<verse book="58" chapter="10" verse="24">Khatlekhat ki-itin a hoih nate i sepna dingin kihanthawn ciat ni. 
			</verse>
			<verse book="59" chapter="2" verse="23">Laisiangtho in, "Abraham in Pasian um a, a upna hangin Pasian in mihoihin a sang hi," ci-in a genna thumanin tung takpi a, Abraham pen Pasian' lawmpa kici hi.
			</verse>
			<verse book="62" chapter="4" verse="7">Ka it lawmte aw, Pasian pen itna hong pian'khiatna bulpi ahih manin eite khatlekhat ki-it ni. Itna a nei mi peuhmah, Pasian' tate hi a, Pasian a thei uhhi.
			</verse>
			<verse book="62" chapter="4" verse="21">Christ in eite tungah hong thupiakna in: Pasian a it mi in a Christian mipihte zong it ding hi, cihna a hihi.
			</verse>
			<verse book="64" chapter="1" verse="2">Ka lawm it Gaias aw, nang na ci damin na vai khempeuh zong na ma pai ding hi, ci-in ka lamen hi. Kha thu tawh kisai lamsangah zong bangmah lungkhamna omlo ding hi, ci-in ka thei hi.

			</verse>
		</category>
		<category id="60">
			<verse book="2" chapter="22" verse="14">"Mi khat in a vengte' gan khat peuhpeuh kawm a, a neipa omloin a liam a, a si zongin, amah in a kicingin loh ding hi. 
			</verse>
			<verse book="2" chapter="22" verse="25-26">"Note tawh a om, a zawng keima mite khat peuhpeuh tungah sum leitawi na piak uh leh, ama tungah sum leitawi a piapa bangin na om kei ding uh a, ama tung panin a meet na dok kei ding uhhi. 26 Khapna ahi na vengpa' puan silh lai na lak ngei khak leh nitum ma-in ama tungah na pia kik ding hi.
			</verse>
			<verse book="3" chapter="19" verse="11">"Note na guta kei ding uhhi. A manloin na gamta kei ding uh a, khatlekhat tungah zuau na kigen kei ding uhhi.
			</verse>
			<verse book="3" chapter="25" verse="36-37">Na sanggampa uh no kiangah hong ten' theihna dingin ama tung panin a meet a khang la kei unla, na Pasian uh zahtak un. 37 Note in ama tungah a meetin sum leitawi pialoin, ama tungah a meetin na an uh zong na pia kei ding uhhi.
			</verse>
			<verse book="5" chapter="15" verse="1-8">"Kum sagih a cin' simin leiba maisakna na nei ding uhhi. 2 Maisakna ding zia in: Leitawi a pia mi khempeuh in a vengte tungah leitawi-a a piaksate maisak ding hi. { Topa' } maisakna thu kigen khin ahih manin a vengpa, a sanggampa' tung pan kuamah in leiba siik nawnlo ding hi. 3 Gamdang mite' tung pan na siik thei ding uh a, ahih hangin na sanggamte uh tung panin no-a' hong bat peuhmah na maisak ding uhhi. 4 "Ahih hangin tuni-a kong gen hih thupiakna khempeuh zui-in { Topa } note' Pasian' aw na ngaih nak uh leh note' lakah a zawng omlo ding hi (Banghang hiam cihleh { Topa } na Pasian un na neih dingun gamhluahin hong piak leitang tungah { Topa } in note thupha hong pia ding hi). 5-6 Banghang hiam cihleh { Topa } na Pasian un hong ciamsa bangin note thupha hong pia ding a, minam tampi tungah leitawi na pia ding uh a, ahih hangin note in lei na tawi kei ding uhhi. Minam tampite na uk ding uh a, ahih hangin amaute in note hong uklo ding uhhi. 7 "{ Topa } na Pasian un note hong piak gam sunga na khuate uh khat peuhpeuh sungah na sanggam khat uh note lakah a zawng a om leh na lungsim uh khauhsak loin, na sanggam zawngpa uh huhloin na om kei ding uhhi. 8 Ama tungah na cingh gamtat ding uh a, bangbang hita leh ama kisap zah na leitawi ding uhhi.
			</verse>
			<verse book="5" chapter="15" verse="11">Banghang hiam cihleh leitang tungah mizawng bei ngeilo ding hi. Tua ahih ciangin, ‘Gam sungah a om na sanggampa, na a kisam mite leh mizawngte tungah na cingh mahmah ding uhhi,’ ci-in thu kong pia hi. 
			</verse>
			<verse book="5" chapter="23" verse="19-20">"Na sanggampa tungah sumgum hita leh, ankhing hita leh, a meet ngaihsutna-in na khat peuhpeuh leitawi na pia kei ding uhhi. 20 Gamdang mi tungah a meetin leitawi na pia thei ding uh a, ahih hangin na sanggampa tungah a meetin leitawi na pia kei ding uhhi. Hihte pen a luah dingin na tumna uh gam sungah { Topa } na Pasian un na sepna khempeuh uhah thupha hong piak theihna ding a hihi.  
			</verse>
			<verse book="5" chapter="28" verse="12-13">Note' leitangah ama hunin guah a zusak ding leh na sepna khempeuh uh thupha a pia dingin { Topa } in a na hoih kholna vantung note hong hon' ding hi. Note in minam tampite tungah leitawi na pia ding uh a, ahih hangin note in leitawi na la kei ding uhhi. 13 Note in tuni-a kong thugente limtakin zuihna tawh { Topa } na Pasian uh thupiaknate mangin, tuni-a no kong thupiakna kammalte panin, pasian dangte' na semin a bia dingin na pial kei nak uh leh, { Topa } in a makai-in note hong bawl ding a, mi' nung zui-in hong bawllo ding hi. Tunglam bekah na kah ding uh a, na nuaikiat ngei kei ding uhhi.
			</verse>
			<verse book="5" chapter="28" verse="43-44">"Note lakah a om peemtate lian semsem ding uh a, note na neu semsem ding uhhi. 44 Amaute in note' tungah leitawi hong pia ding uh a, note in amaute tungah leitawi na pia kei ding uhhi. Amaute a makai hi-in, note a nungzui na hi ding uhhi.  
			</verse>
			<verse book="12" chapter="6" verse="5">Ahih hangin khat in singluang a tan laitakin a heitang lengin tui sungah kia hi. Amah kiko-in, "Ala, ka topa! A kikawm hi ve'n," a ci hi.
			</verse>
			<verse book="19" chapter="15" verse="5">ama sum a meetin a khalo, thutang mite a langpan'lo, golhguk a lalo mite teng ding uhhi. Hih bangin a gamtate pen ling ngeilo ding hi.
			</verse>
			<verse book="19" chapter="24" verse="1">Leitung leh a tunga omte, leitung leh a tunga tengte { Topa}-a' a hihi.
			</verse>
			<verse book="19" chapter="34" verse="17-20">Huhna a ngen dingin thumante a kiko ciangin { Topa } in za a, a haksatna khempeuh panun amaute a honkhia hi. 18 Lungsim kitamzante kiangah { Topa } hong om a, lungsim zangawpte a hon hi. 19 Thuman mi' thuakna a tam mahmah hangin tuate khempeuh panin { Topa } in amah a hon hi. 20 Amah in thuman mipa kem a, a guh khat zong kitanlo hi.
			</verse>
			<verse book="19" chapter="37" verse="21">Migilo in leitawi la a, lohkikzo nawnlo hi. Thuman mi ahih leh cingh-in mi a pia hi.  
			</verse>
			<verse book="19" chapter="37" verse="25-26">Thuman mi a kinusiacip, a suanlekhakte ngen tawmin a kivak, ka neu lai-a kipanin tu-a ka teek hun ciangdong ka mu ngei nai kei hi. 26 Amah in mi citpiak ngitngetin, mi tungah leitawi piakhia a, a suanlekhakte zong thupha ngah mi a suak hi.
			</verse>
			<verse book="19" chapter="112" verse="5">Cingh gamtatin mite tungah leitawi pia a, thutangin a gamta mite tungah thu a hoih hi. 
			</verse>
			<verse book="20" chapter="3" verse="6">Na hihna khempeuhah amah phawk in. Tua hi leh lampi man amah in hong lak ding hi.
			</verse>
			<verse book="20" chapter="3" verse="9">Na neihsa leh na anpalte tawh { Topa } zahtak in.
			</verse>
			<verse book="20" chapter="3" verse="27-28">Na hihzawh ding ahih nak leh midangte' kitangsapna huh tawntung in. 28 Na vaihawmsak theihpah ding thute ahih nak leh, zingciangin hong paikik in, ci-in a hun sotto kei in. 
			</verse>
			<verse book="20" chapter="6" verse="1-8">Ka ta aw, na lawmte khatpeuh in sum leitawi a lak ciangin a lohzawh kei leh ama tangin a lohsak dingin kam na ciamkha hiam? 2 Na kampauna hangin nang hong kimanin, na thuciamna hangin na awkkha hiam? 3 Ka ta aw, tua bang na hih khak leh, tua mipa' khutsungah a om na hi hi. Na suahtak theihna dingin manlangin a kiangah pai in la, hong khahna dingin ama kiangah thum in. 4 Ihmumu kei in la, om mawkmawk kei in. 5 Sabengpa' kiang panin a suahtakna dingin sakhi a tai bangin, thangah a awk vasa a kitom bangin na suahtakna dingin hanciam in. 6 Thadahpa aw, miksite kiangah pai in la, amau' nuntakzia va en in. 7 Amaute in a uk ding leh a makai ding kuamah neilo napi-in, 8 khuakhal sungin a nek ding uh, tuk hun sungin kaikhawm khol uhhi.
			</verse>
			<verse book="20" chapter="11" verse="15">Midang khat' leiba lohsak ding na kiciam leh na kisik ding hi. Tua bang thu-ah kihel kei lecin nang-a' dingin hoihzaw hi.
			</verse>
			<verse book="20" chapter="11" verse="24">Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi.
			</verse>
			<verse book="20" chapter="13" verse="11">Ol takin hauhpakna oltak mahin kiamkik pah a, haksapi-in hauhtohna khangto semsem hi.
			</verse>
			<verse book="20" chapter="17" verse="18">Thu a ngaihsun theilo mihaite bek midang' leiba lohsak dingin kipia ngam hi.
			</verse>
			<verse book="20" chapter="22" verse="7">Mihaute in mizawngte uk a, leitawi a late pen a piate' sila a suak hi.  
			</verse>
			<verse book="20" chapter="22" verse="26-27">Midangte' leiba lohsak dingin kamciamin leiba tavuan lakha kei un. 27 A leiba lohsakzo kei le uh cin na lupna nangawn uh hong kidawhkhiatsak ding hi. 
			</verse>
			<verse book="20" chapter="27" verse="13">Mi khat in gamdang mi khat' leiba a lohsak dingin kam a ciam leh a ciam bangin ama neihsa kilaksak takpi ding hi.
			</verse>
			<verse book="20" chapter="27" verse="23">Na tuuhonte hoihtakin thei in la, na bawnghonte hoihtakin kem in.
			</verse>
			<verse book="20" chapter="28" verse="8">A meet a pung lakna tawh a hau mipa pen mizawngte a hehpih mipa-a' dingin sum a zon'sak hi lel hi.
			</verse>
			<verse book="21" chapter="5" verse="5">Na thuciamna bangin na tun'sak kei ding leh thu ciam vet kei zaw in. 
			</verse>
			<verse book="21" chapter="5" verse="10">Sum deihna lungsim na neih leh lungkim hun cih na thei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi a hihi.
			</verse>
			<verse book="26" chapter="18" verse="7-9">Kuamah khemlo a, kuama na zong sutlo hi. Sum leitawi a lapa in khapna van a apte zong piakik hi. Gilkialte an vakin, puan neilote puan guan hi. 8 A meet bekbek lunggulhna-in sum leitawi pialo hi. Gamtatsiat ding utlo a, mite' thu a manin khensak hi. 9 Amah in ka thupiakte mangin, ka thukhamte hoihtakin zui hi. Tua bang mi pen mihoih ahih manin nungta ding hi, Topa { Pasian } in ci hi.
			</verse>
			<verse book="37" chapter="2" verse="8">Leitunga a om ngun leh kham khempeuh keima-a' a hihi.
			</verse>
			<verse book="40" chapter="5" verse="7">Midang a hehpih mite tungah Pasian in hehpihna pia ding ahih manin thupha ngah mi ahi uhhi.
			</verse>
			<verse book="40" chapter="25" verse="27">sumkholna-ah ka sum na koihsak lecin hoih ding hi. Tua hi leh tu-a ka hong tun'kik ciangin a bulpi leh a meet ka ngahkhawm ding hi.
			</verse>
			<verse book="40" chapter="5" verse="26">A mantakin kong genin-ah: Na liau sum na piak khit dong matengin thong sung panin na suakta ngei kei ding hi.
			</verse>
			<verse book="40" chapter="5" verse="42">Mi khat peuhpeuh in na khat peuhpeuh hong nget leh na pia in la, nang kiang panin na a hong leitawi mite na pia in.  
			</verse>
			<verse book="40" chapter="6" verse="24">"Kuamah, to nih' sila hikhawm theilo hi. Khat mudahin khat it ding a, khat tungah thumanin khat simmawhbawl ding hi. Note in Pasian' na leh leitung sum na na semkhawm zo kei ding uhhi.
			</verse>
			<verse book="40" chapter="6" verse="31-33">Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. 32 (Gentail mite in lunghihmawh penin a neihte uhhih bangte a hihi.) Hih nate khempeuh na kisap lamtak uh vantungah a om na Pa un a thei hi. 33 Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi.
			</verse>
			<verse book="40" chapter="18" verse="34">Kumpipa zong a heh suak ahih manin a leiba khempeuh a lohkhit matengin thong sungah a kikhumna dingin thu a pia hi.
			</verse>
			<verse book="42" chapter="6" verse="34-36">Ngahkik ding na lametna uh mite tung bekah leitawi na piak uh leh Banghangin thupha ngah ding na hi uhhiam? Mawhneite nangawn in zong a piakzah mah uh a ngahkik dingin khatlekhat kileitawi uhhi. 35 Tua bang lelin note na gamta kei ding uhhi. Na galte uh itin amaute tungah thupha bawl unla, lohkik ding lamen loin leitawi pia un. Tua hi leh na thaman uh lian ding a, a Lianpen Pasian' tate na hi ding uhhi. Banghang hiam cihleh lungdamna mel a thei theilo mite leh a huaiham mite tungah amah migi hi. 36 Tua ahih manin na Pa un hehpihna a neih bangin note in zong hehpihna lungsim nei ta un.
			</verse>
			<verse book="42" chapter="14" verse="28">Mi khatpeuh in inn lianpi khat lamding a sawm leh, ka zo zo ding hiam cih a theihna dingin a bei dingzah tuat masa hi.
			</verse>
			<verse book="42" chapter="16" verse="11">Hih leitung sumte-ah na cihtak kei uh leh kua in no tungah vantung sum hong ap ngam ding ahi hiam? 
			</verse>
			<verse book="44" chapter="17" verse="30">Pasian in mihingte' theihloh hun lai-a a gamtatnate uh phamawh a sakloh hangin, tu-in mun khempeuha om mi khempeuhte a gamtat siatna panun a kiheina dingun thu a hong pia khinzo hi.
			</verse>
			<verse book="45" chapter="6" verse="23">Banghang hiam cihleh mawhna in thaman hong piak pen sihna hi a, ahi zongin i Topa Zeisu tawh i kipawl manin Pasian' hong piakkhong pen nuntak tawntungna a hihi.
			</verse>
			<verse book="45" chapter="13" verse="7-8">Tua ahih manin phiangsiah piak dingte tungah pia-in, mangmu piak dingte tungah pia-in, zahtak dingte zahtak bawlin, pahtawi dingte pahtawi ta un. 8 Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin a hihi. 
			</verse>
			<verse book="46" chapter="6" verse="19-20">Na pumpi uh, Pasian in a hong piak, note' sungah a teng Khasiangtho' biakinn ahih lamtak theilo na hi uhhiam? Note' pumpi, nomau' neihsa hilo a, Pasian-a' a hihi. 20 Note pen Pasian in a hong leisa na hih manun na pumpi uh Pasian' minthan'na dingin na zang un.
			</verse>
			<verse book="46" chapter="7" verse="23">Note pen Pasian' hong leisa na hih manun mite' sila suak kei un.
			</verse>
			<verse book="46" chapter="13" verse="3">Ka neih khempeuh midangte tungah pia-in, Pasian' nasepna hangin kihaltumna ka thuak ahi zongin itna ka neih kei leh ka phattuamna bangmah omlo hi.
			</verse>
			<verse book="46" chapter="16" verse="2">Kei ka hong pai ciangin sumpi kaihkhop tawm a omlohna dingin na ngahna uh tawh kizui-in Nipi simin na tuamkoih unla, na na khol un.
			</verse>
			<verse book="47" chapter="8" verse="12">Piaknopna lungsim na neih nak uh leh na neihlohnate uh siksan hiloin na neihna uh tawh kizui-in na piak uh Pasian in hong sang ding hi.
			</verse>
			<verse book="47" chapter="9" verse="7">Pasian in piaknopna lungsim tawh a pia mite bek deih ahih manin, a kuamah peuh in na lungsim sung uhah na ngaihsutsa zah ciat uh na pia unla, pia nuamlopipi leh sawlzawh thu bek tawh na pia kei un.
			</verse>
			<verse book="50" chapter="2" verse="3">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un.
			</verse>
			<verse book="50" chapter="4" verse="19">A na ka sep i Topa Pasian in ama hauhna tawh kizui-in Christ Zeisu hangin note' kitangsapna khempeuh hong pia ding hi.
			</verse>
			<verse book="54" chapter="5" verse="8">Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu umlo mite sangin siazaw lai hi. 
			</verse>
			<verse book="54" chapter="6" verse="10">Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uhhi.
			</verse>
			<verse book="58" chapter="13" verse="5">Sum deihluatna tawh na kipelhna dingun na nuntakna uhah kikem unla, na neihzah uh tawh lungkim un. Pasian in, "Note ka hong nusia ngei kei ding a, ka hong tamasak ngei kei ding hi," hong ci hi.
			</verse>
			<verse book="59" chapter="4" verse="13-14">Tuni ahih kei leh zingciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. 14 Zingciangin na nuntakna uh bangci ding cih nangawn na thei kei uhhi. Meiilum tawlkhat sung kaii-in a mangthang pak tawh a kibang lel na hi uhhi.

			</verse>
		</category>
		<category id="61">
			<verse book="5" chapter="15" verse="11">Banghang hiam cihleh leitang tungah mizawng bei ngeilo ding hi. Tua ahih ciangin, ‘Gam sungah a om na sanggampa, na a kisam mite leh mizawngte tungah na cingh mahmah ding uhhi,’ ci-in thu kong pia hi.
			</verse>
			<verse book="5" chapter="18" verse="9">"{ Topa } na Pasian un note hong piak leitangah na tun' uh ciangin, tua minamte' gamtatna a kihhuaite zuih ding na kisin kei ding uhhi. 
			</verse>
			<verse book="9" chapter="8" verse="6-9">Ahih hangin amaute in, "Kote hong uk dingin kumpi khat hong pia in," a cih uh ciangin hih thu in Samuel lungkimlo sak hi. Samuel in { Topa' } kiangah thu ngen hi. 7 Tua ciangin { Topa } in Samuel kiangah, "Amaute in nang kiangah hong gen thu khempeuh ngai in; Banghang hiam cihleh amaute in nang hong nial hilo a, amaute tungah kumpi hihna panin kei hong nial ahi uhhi. 8 Egypt panin amaute ka paikhiatpih-a kipan tuni dongin amaute in kei hong nusia-in pasian dangte' na semin, kei' tungah hong bawlnate khempeuh mah bangin amaute in nang tungah zong hong bawl ahi uhhi. 9 Tua ahih ciangin tu-in amaute' thu ngai in. Amaute limtakin hilhkholin, amaute' tungah a uk ding kumpipa' hih zia ding lak bek in," a ci hi.
			</verse>
			<verse book="14" chapter="7" verse="14">keima minin a kisam ka mite amau mahmah kiniamkhiatin, thu ngenin ka mai hong zong a, amau' gitlohnate panin a kihei uh leh, keimah in vantung panin ka za ding a, amaute' khialhna maisakin a leitang uh ka hoihsak kik ding hi.
			</verse>
			<verse book="18" chapter="1" verse="7">{ Topa } in Satan kiangah, "Koi pana hong pai na hi hiam?" a ci hi. Satan in { Topa } dawngin, "Leitung khempeuh a lu pan a taw dong vak kawikawi-in ka va phehlehna mun panin ka hong pai hi," a ci hi.  
			</verse>
			<verse book="19" chapter="19" verse="1-4">Vantung in Pasian' minthan'na gen a, vanpi in ama nasepna taangko hi. 2 Nisimin thu gengen a, zan simin theihtelna pulaklak hi. 3 Pauna leh kammal omlo a, amau' aw kizalo hi. 4 Ahih hangin a aw uh leitung khempeuhah kizel a, a kammal uh leimong dongah a tung hi. Amau' sungah ni-a' ding omna khat bawl khin a,
			</verse>
			<verse book="19" chapter="37" verse="9">Banghang hiam cihleh migilote kipuaseh ding a, ahih hangin { Topa } a ngakte in leitung luah ding uhhi.
			</verse>
			<verse book="19" chapter="105" verse="5">Amah pen { Topa, } eite' Pasian hi a, ama thupiaknate leitung khempeuh in a zuih ding a hihi.
			</verse>
			<verse book="19" chapter="119" verse="19">Kei pen hih leitungah peemta ka hi hi; kei' kiang panin na thuphate seel kei in.  
			</verse>
			<verse book="21" chapter="9" verse="11">Hih leitungah ka phawk dang thu khat in: A taihat mite in tai kidemna-ah zo tawntunglo a, galhang thahatte in gal zo tawntunglo hi. A pilte in an a kham ngah tawntunglo a, a pilte hau tawntunglo hi. Hih theih siamna a neite milian suak tawntunglo hi. Mi khempeuh tungah kamsiatna vive tung hi.
			</verse>
			<verse book="23" chapter="1" verse="2">Vantungte aw, na za un; leitung aw, na ngai in; bang hang hiam cih leh { Topa } in thu hong gen khinzo a, "Ka pattahsa ka tate in kei hong lehdo uhhi.
			</verse>
			<verse book="23" chapter="2" verse="19-20">Leitung a lingsakgawp dingin { Topa } a kipat ciangin amah kihtakna leh a lian ama minthan'na panin suanghawm sung leh leihawm sungah mite bu ding uhhi. 20 Amah pen leitung a lingsakgawp dingin a hong kipat hun ciangin { Topa } kihtakna leh a lian ama minthan'na vang panin suanghawmpite sung leh keenhawmte sungah a buk theihna dingun amau' bawltawm ngun leh kham milimte, buite leh bakte a paih ding uhhi.
			</verse>
			<verse book="23" chapter="51" verse="7-8">"Thuman a thei, na lungsim sung uhah keima thu a vom mite aw, ka thu ngai un. Mihingte' kosiatna kihta kei unla, amaute' hong simmawhna hangin lungkia kei un. 8 Banghang hiam cihleh nget in puan a nektum bangin amaute beimang ding a, lungno in samul puan a pehtum bangin amaute maimang ding uhhi. Ahih hangin keima khahkhiatna om tawntung ding a, khang tawntungin ka hotkhiatna kip ding hi," a ci hi.
			</verse>
			<verse book="40" chapter="5" verse="13">"Note pen leitung mite-a' dingin ci tawh na kibang uhhi. Ahi zongin ci a alna bei leh i alsakkik theihna ding lampi om nawnlo hi. A kizatna ding bangmah om nawnlo a, mite' tuatcilgawp dingin kipaai lel hi.
			</verse>
			<verse book="40" chapter="5" verse="16">Midangte in na gamtatna hoihte uh a muh ciangin vantungah a om na Pa uh min a phat theihna dingun mite mai-ah na gamtat hoihna uh khuavak bangin na kilangsak un.
			</verse>
			<verse book="40" chapter="6" verse="19">"Nget in ne-in a kekseu theihna, gutate in luhin a guktheihna hih leitungah na sum uh khol kei un.
			</verse>
			<verse book="40" chapter="6" verse="24">"Kuamah, to nih' sila hikhawm theilo hi. Khat mudahin khat it ding a, khat tungah thumanin khat simmawhbawl ding hi. Note in Pasian' na leh leitung sum na na semkhawm zo kei ding uhhi.
			</verse>
			<verse book="40" chapter="10" verse="16">"Ngiahon lakah tuu a kikhah bangin note hong sawlkhia ka hih manin gul bangin pilvang unla, vakhu bangin migi un.
			</verse>
			<verse book="40" chapter="10" verse="39">Hih leitung nuntakna a hon nuamte in a nuntakna taktak taanlawh ding a, keima hangin a nuntakna a taanlawhte in a nuntakna taktak a ngah ding uhhi.
			</verse>
			<verse book="40" chapter="16" verse="26">Mi khatpeuh in hih leitung khempeuh a ngah hangin a nuntakna bulpi suplawh leh bang phattuamna om ahi hiam? A nuntakna bang tawh leikik thei nawn ding ahi hiam?
			</verse>
			<verse book="40" chapter="26" verse="52">Tua ciangin Zeisu in ama kiangah, "Na namsau a paai-ah siatkik in. Namsau a zangte namsau mah tawh si ding hi.  
			</verse>
			<verse book="42" chapter="9" verse="25">Mi khat in leitung khempeuh a ngah hangin a nuntakna bulpi suplawh leh bang phattuamna om ding ahi hiam?
			</verse>
			<verse book="42" chapter="16" verse="9-11">"Note kiangah kong genin-ah, hih na leitung sum uh a bei ciangin tawntung nuntakna inn-ah hong kilutsak theihna dingin lawm zon'na-in hih leitung sumte na zang un. 10 "A tawmno-ah a diktatte pen a tamah zong diktat uh a, a tawmno-ah a citaklote pen a tamah zong citaklo uhhi. 11 Hih leitung sumte-ah na cihtak kei uh leh kua in no tungah vantung sum hong ap ngam ding ahi hiam?
			</verse>
			<verse book="43" chapter="1" verse="1">A kipat cilin Thu na om a, tua Thu, Pasian tawh na omkhawm a, tua Thu, Pasian a hihi. 
			</verse>
			<verse book="43" chapter="1" verse="9-10">Ama gen khuavak taktak pen zong leitungah hong tung khin a, mi khempeuh a taan' khin hi. 10 Amah, leitungah om a, amah tawh leitung a kibawl hinapi-in leitung mite in amah na thei khalo uhhi.
			</verse>
			<verse book="43" chapter="3" verse="16">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi.
			</verse>
			<verse book="43" chapter="8" verse="12">Tua khit ciangin Zeisu in mihonte kiangah a thugenna khatah, "Kei pen leitung khuavak ka hihi. Kei hong zuite in khuavak nuntakna nei ding uh a, khuamial gamtatna neilo ding uhhi," a ci hi.
			</verse>
			<verse book="43" chapter="12" verse="31">Tu-in leitung thukhen ding hun hong tungta a, hih leitung a ukpa kilawnkhia ding hi. 
			</verse>
			<verse book="43" chapter="12" verse="46">Kei hong um mi khempeuh, khuamial sungah a om nawnlohna dingun leitung khuavak bangin ka hong pai hi.
			</verse>
			<verse book="43" chapter="14" verse="30">Tu-in hih leitung a ukpa hong tungta ahih manin note kiangah thu kong gen man nawn kei ding hi. Amah in keima tungah aana neilo hi.
			</verse>
			<verse book="43" chapter="15" verse="18-21">"Leitung mite in note hong muhdah leh kei a hong mudah masa ahihna thu na thei un. 19 Hih leitung mite tawh a kipawl hi le uh cin leitung mite in amau pawlte hong it ding hi. Ahi zongin hih leitung mite lak panin note ka hong teelkhia a, amaute tawh kipawl nawnlo na hih manun a hong mudah ahi uhhi. 20 ‘Sila pen a topa sangin lianzaw lo hi,’ ci-in ka hong thugenna phawk un. Amaute in kei hong bawlsiat uh leh note zong hong bawlsia ding hi. Ka thugente hong zuih uh leh note' thugente zong hong zui ding hi. 21 Ahi zongin amaute in kei hong sawlpa theilo uh ahih manin keima mi na hihna uh hangin amaute in hih bangin hong bawl ding uh a hihi.
			</verse>
			<verse book="43" chapter="16" verse="11">hih leitung a ukpa pen thukhenna a thuakkhin ahihna thu zong lak ding hi.
			</verse>
			<verse book="43" chapter="16" verse="32-33">Note khempeuh kithehthangin na inn ciat uh zuanin kei bek na hong nusiat ding uh hun a hong tung ding hi bek loin tu-in a hong tung hita hi. Ahi zongin kei guak a hong kinusia hilo a, Pa in kei hong ompih hi. 33 Keimah tawh na hong kipawlna uh hangin lungnopna na neihtheihna dingun hih thu a hong gen ka hihi. Leitung gimna na thuak ding uhhi. Ahi zongin keimah in leitung nate zo khinta ka hih manin lungnuamin om un," a ci hi. 
			</verse>
			<verse book="43" chapter="17" verse="14">Amaute tungah na thu ka gen khin hi. Ahi zongin keimah bangin amaute zong hih leitung mite tawh kipawllo uh ahih manin leitung mite in a mudah uhhi.
			</verse>
			<verse book="43" chapter="18" verse="36">Tua ciangin Zeisu in, "Keima ukna pen hih leitung gam hilo hi. Keima ukna hih leitung gam hi leh Jerusalem khua-a Jew mi uliante' khutsungah hong kipiak lohna dingin ka nungzuite in a do ding uhhi. Tua ahih manin keima ukna pen hih leitung tawh kizomlo hi," a ci hi. 
			</verse>
			<verse book="45" chapter="1" verse="20">Pasian in leitung a pian'sak cila kipanin a kimu theilo ama pianzia ahi tawntung vanglianpa leh Pasian ahihna thute ama bawlsa nate tung panin teltakin hong kilang hi. Tua ahih manin, "Thei kei ing," ci-in paulap a zon'theihna ding uh omlo hi.
			</verse>
			<verse book="45" chapter="5" verse="12-13">Mi khat hangin leitungah mawhna hong om a, tua mawhna hangin sihna hong piang hi. Mi khempeuh mawh uh ahih manin tu-a bangzia-in mi khempeuh tungah sihna hong tung hi. 13 Thukham a omma pekin leitungah mawhna na omkhin a, thukham a omlohna munah Pasian in mawhna a ciamtehna laibu neilo hi.
			</verse>
			<verse book="45" chapter="7" verse="5">I leitung lungsim tawh i nuntak laiteng, thukham hangin i hihnop semsem mawhnopnate i gamta a, tuate khempeuh sihna tawh a kizom a hihi. 
			</verse>
			<verse book="45" chapter="8" verse="18">Tuhuna i thuaknate pen Pasian in a hong piakding minthan'na tawh ka ngaihsut khawm ciangin, tuhuna i thuaknate gentham ka sa het kei hi.
			</verse>
			<verse book="45" chapter="9" verse="8">Tua ahih manin leitung ngeina tawh a suak tate pen Pasian' ta hilo a, Pasian' thuciamna tawh kizui-a a suakte bek suanlekhak taktakin a kisim pan hizaw hi.
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi. 
			</verse>
			<verse book="46" chapter="2" verse="14">Ahi zongin Khasiangtho a neilo mite in Pasian' Khasiangtho in a hong piak nate sang theilo uhhi. Khasiangtho a nei mite bek in theithei uh ahih manin amaute in tel theilo uh a, amau-a' dingin a haihuai thu khat ahi lel hi.
			</verse>
			<verse book="46" chapter="11" verse="32">Ahi zongin eite in hih leitung mite tawh mawhsakna i thuakkhawm lohna dingin Topa in eite hong thuhilhin gim hong pia hi.
			</verse>
			<verse book="46" chapter="15" verse="48">Leitung tawh a kipawl mite pen lei tawh a kibawl mite tawh a kibang hi a, vantung tawh a kipawl mite pen vantung panin a hong pai mipa tawh a kibang a hihi. 49 Eite in lei tawh a kibawl mite' lim i puak mah bangin vantung panin a hong pai Mipa' lim zong a pua ding ihi hi.
			</verse>
			<verse book="47" chapter="4" verse="4">Tua bang mite pen hih leitung pasian gilote in a lungsim mit uh tawsak ahih manin umlo uh a, Pasian tawh a kibang teekteek Christ minthan'na hangin amaute tungah a hong taang lungdamna thu khuavak mu theilo uhhi. 
			</verse>
			<verse book="47" chapter="4" verse="10-11">Kote' pum tung panin Zeisu' nuntakna a kilat theihna dingin hih ka leitung pumpi nuntakna mahmah uhah zong Zeisu' sihna bangmah ka thuak zelzel uhhi. 11 Tua ahih manin kote' leitung pumpi-ah Zeisu Christ nuntakna a kilatna dingin Zeisu hangin ka leitung nuntak sungun sihna ding lauhuaina ka phukha tawntung uhhi.
			</verse>
			<verse book="47" chapter="4" verse="16">Tua thu hangin ka lungkia tuankei uhhi. Kote' leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi.
			</verse>
			<verse book="47" chapter="4" verse="18">Banghang hiam cihleh a kimuthei nate a mitsuan' ka hi kei uh a, a kimu theilo nate a mitsuan' ka hi uhhi. A kimuthei nate tomno sung bek kimang a, a kimu theilo nate a tawntungin a kip a hihi.
			</verse>
			<verse book="47" chapter="10" verse="3-5">Kote pen leitungah a teng mi ka hi mah uhhi; ahi zongin leitung lungsim ngimna tawh galdo ka hi kei uhhi. 4 Kote' zat galdona hiam pen leitung galhiam lelte hilo a, galte' pan'mun phualpi a susiazo ding Pasian' galhiam khauhte a hihi. 5 Mite' ngaihsutna a manlote ka thalnial gawpzo uh a, Pasian' thu theihna ding a khaktan thei nate ka susiagawp uh a, mi khempeuh' ngaihsutna zo gawpin Christ' thu a mang dingin ka bawl uhhi.
			</verse>
			<verse book="48" chapter="1" verse="4">A siahuai tuhun sung panin eite a hong suahtaksakna dingin eite' Pa Pasian' deihna tawh kizui-in i mawhna hangin tua Zeisu Christ amahmah a hong kipiatawm a hihi.
			</verse>
			<verse book="48" chapter="5" verse="17">Banghang hiam cihleh ei' pumpi ut bangin gamta lehang Khasiangtho' deihna tawh na kituaklo a, Khasiangtho' deihna bangin gamta lehang ei' pumpi deihna tawh na kituaklo zel ahih manin hih nihte gel a kilangpang niloh na hi a, note' ut bangin a gamta theilo na hi uhhi.
			</verse>
			<verse book="48" chapter="5" verse="24">Tua hi a, Zeisu Christ a zui mite in a leitung lungsim pianzia uh leh a leitung lungsim deihna khempeuh uh a phiat khitsa a hihi. 
			</verse>
			<verse book="48" chapter="6" verse="14">Ahi zongin keimah in ahih leh, singlamteh tungah i Topa Zeisu a sihna thu bek ka kisialhpih ding hi. Banghang hiam cihleh singlamteh tungah ama sihna hangin kei-a' dingin leitung thute misi bang a, kei zong, leitung thu-ah misi mah ka bang hi.
			</verse>
			<verse book="49" chapter="2" verse="2">Tuahun lai-in leitung gitloh gamtatnate na zui uh a, Pasian thu a umlo mite sungah tu laitakin na a sem, huihlak a ukte' thu na mang uhhi.  
			</verse>
			<verse book="49" chapter="6" verse="10-13">Tu-a kipanin Topa tawh na kipawlna uh leh ama vangliatna hangin na tha uh khauhsak ta un. 11 Dawimangpa' hong hihna ding khempeuh na dalzawhna dingun Pasian' galvan namkim na zang un. 12 Eite' do pen leitung mite hilo a, vantung huihlakah a om ukna, aana a neite, hih leitung khuamial a uk a tuamtuamte a hihi. 13 Tua ahih manin hun haksat hun hong tun' ciangin galte' hong suknateng khempeuh nangzo-in, a tawpna-ah a gualzo na hih theihna dingun Pasian' galvan namkim na zang un.
			</verse>
			<verse book="50" chapter="2" verse="10">Tua ahih manin vantung, leitung, leinuai-a om mi khempeuh in Zeisu pahtawi-in khukdin' ding uh a,
			</verse>
			<verse book="50" chapter="3" verse="20">Ahi zongin eite ihih leh vantung gam mite ihi a, vantung panin a hong pai ding Topa Zeisu Christ, eite' Honpa, lawptakin a ngakte ihi hi.
			</verse>
			<verse book="51" chapter="2" verse="8">Christ thu tawh a kituak lopi-in, tangthu tuanthu ahi a, huihlak a ukte' thu siksanin ahi zongin, bangmahin a kimanglo leitung pilna tawh mite' khemsa-in sila na suahkhak lohna dingun kingaihsun un.
			</verse>
			<verse book="51" chapter="3" verse="1-2">Note pen Christ tawh a thokik khinte na hih manun, Pasian' taklam a kumpi tokhom tungah Christ a tutna mun vantung thute ngaihsutin nei un. 2 Vantungah a om thute ngaihsutin nei unla, leitungah a om thute ngaihsutin nei kei un. 
			</verse>
			<verse book="56" chapter="2" verse="12">Eite in i lamet, a lian Pasian leh eite hong Hon Zeisu Christ a vangliatna hong kilatkik ding hun ngakin i om laitakin i biakna tawh a kituaklo thute leh leitung nate deihna phiatin, lungsim hi hithiatin omin, thutangin, hih leitungah Pasian' deihna bangin i nuntakna dingin tua hehpihna thu in eite hong hilh hi.
			</verse>
			<verse book="58" chapter="11" verse="13">Hih mite khempeuh in amaute tungah piak dingin Pasian' ciam thute ngah nailo uh a, gamlapi-ah a omlai galmuhin hopih thei bek uh a, hih leitungah khualmi peemta hi lel hang, ci-in kitheihna tawh omin a upna mah uh tawh a si uhhi.
			</verse>
			<verse book="58" chapter="11" verse="16">Ahi zongin amaute' lunggulh pen leitung sangin a hoihzaw vantung gam a hihi. Pasian in amaute-a' dingin khuapi khat na vaihawmsak ahih manin, tua bang mite in amah pen ka Pasian uhhi, ci-in a gen ding uh Pasian in maizumna-in na ngaihsunlo hi.
			</verse>
			<verse book="58" chapter="12" verse="1">Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh leh eite a hong gakcip mawhna leh khialhnate khempeuh paikhia-in, i mai-ah a om taina ding lampi a mong dongin lungsim kiptakin tai ni.  
			</verse>
			<verse book="59" chapter="3" verse="15">Tua bang pilnate vantung panin a hong pai hilo a, leitung pilna, kha thu tawh a kisailo, a dawivai a hihi.
			</verse>
			<verse book="59" chapter="4" verse="4">A citaklo mite aw, leitung tawh kipawlna pen Pasian tawh kigalneihna ahih lamtak theilo na hi uhhiam? Leitung tawh a kipawl mite pen Pasian tawh a kigalneih dingin a kibawlbawl ahi uhhi.   
			</verse>
			<verse book="60" chapter="2" verse="11">Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi' deihnate na kikham un.
			</verse>
			<verse book="61" chapter="2" verse="20">I Topa leh Honpa Zeisu Christ theihna hangin leitung siatna sung panin suakta khin napi-un, leitung siatna-ah awk kikin a lelte pen, a masa a pianzia uh sangin a nunung a pianzia uh siahuaizaw hi. 
			</verse>
			<verse book="62" chapter="2" verse="15-17">Hih leitung nate leh Pasian tawh a kizomlo thute deihluatin nei kei un. Mi khatpeuh in hih leitung nate a deihluat leh amah in Pa Pasian it taktak theilo hi. 16 Banghang hiam cihleh pumpi deihna, mit tawh mu-in i deihte, leh mite' kisaktheihpih nate ahi leitung nate khempeuh pen Pa Pasian tawh a kizom thu hilo a, leitung tawh a kizom thu a hihi. 17 Leitung nate leh leitung deihnate a beibei ding hita a, ahi zongin Pasian' deihna bangin a gamta mite pen kip tawntung ding hi.   
			</verse>
			<verse book="62" chapter="3" verse="13">Tua ahih manin lawmte aw, leitung mite in hong muhdah leh lamdang sa kei un.
			</verse>
			<verse book="62" chapter="4" verse="4">Ka it tate aw, note, Pasian' mite na hi uh a, tua bang kamsang kineihkhemte a zokhin na hi uhhi. Banghang hiam cihleh leitung mite a pan'pih dawimangpa sangin note hong ompih Pasian vanglian zaw hi.
			</verse>
			<verse book="62" chapter="5" verse="4-5">Pasian' ta ahite peuhmah in leitung nate zo uh a, i upna tawh leitung nate tungah a gualzo ihi hi. 5 Kuate in leitung nate zo ding ahi hiam i cihleh, Zeisu pen Pasian' Tapa hi, ci-in a umte bek in zo ding uhhi. 
			</verse>
			<verse book="62" chapter="5" verse="17-19">Gamtat khialhna khempeuh mawhna hi a, ahi zongin mawhna khempeuh in sihna ciangdong piangsak khinlo hi. 18 Pasian' tate in mawhna bawbawllo uhhi. Pasian' Tapa in amaute kem a, Dawimangpa in amaute susia zolo hi. 19 Leitung midang khempeuh Dawimangpa' khutsungah a om ahi zongin eite pen Pasian' mi ihihna thu i thei hi.
			</verse>
			<verse book="66" chapter="2" verse="10">Na thuakding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hi leh nuntakna lukhu ka hong pia ding hi.
			</verse>
			<verse book="66" chapter="2" verse="26">A gualzo, a tawp dongin keima deihna bangin a gamtazo mite tungah, keimah in ka Pa tung panin ka ngah vangliatnate mah ka pia ding hi. Minam dangte tungah ukna a neihna ding uh aana ka pia ding a, leibeel satkhap bangin sik ciangkhut tawh minam dangte satgawp ding uhhi.
			</verse>
			<verse book="66" chapter="21" verse="1">Tua ciangin van thak khat leh lei thak khat ka mu hi. Van masa leh lei masa maimang khin a, tuipi zong om nawnlo hi.
			</verse>
			<verse book="66" chapter="3" verse="15-16">Note' gamtatnate ka thei a, vot lah vot vetlo, sa lah sa vetloin na omna uh zong ka thei hi. A vot na hih kei uh leh a sa hi vet le uh cin ka ut hi. 16 Ahi zongin note pen vot lah vot vetlo, sa lah sa vetloin a laklawhin om na hih manun ka kam sung panin ka hong siakhia ding hi.  

			</verse>
		</category>
		<category id="62">
			<verse book="1" chapter="1" verse="11-12">Pasian in, "Leitung in kung tuamtuamte piangsak hen la, tang a nei kungnote, a gah sungah tang a om singgah kungte, amau' nam ciatin leitungah piangsak hen," ci hi. Tua mah bangin a piang pah hi. 12 Leitung in kung tuamtuamte piangkhiasak a, kungnote in amau' nam ciatin tang piangsakin, singkung in a sungah tang a om gahte piangsakin, amau' nam ciatciatin piangsak hi. Pasian in tua pen hoih hi, ci-in a mu hi.
			</verse>
			<verse book="1" chapter="1" verse="29">Pasian in, "En un, leitung maitang khempeuhah a om, tang a piangsak kungnote khempeuh leh a gah sungah tang a om singkung khempeuh note tungah kong pia khinta hi. Tuate an-in na nei ding uhhi.
			</verse>
			<verse book="1" chapter="4" verse="2">Tua ciangin a sanggampa Abel nei leuleu hi. Tu-in Abel, tuu kempa hi a, Kain, lo khopa a hihi.
			</verse>
			<verse book="1" chapter="8" verse="22">Leitung a omlai tengin, lo pawi hun leh anlak hun, a vot leh a sa, khuakhal leh phalbi, sun leh zan beilo ding hi," a ci hi. 
			</verse>
			<verse book="1" chapter="9" verse="20">Noah pen lo kho masapa hi a, amah in leenggui lo khat a bawl hi.
			</verse>
			<verse book="1" chapter="27" verse="28">Pasian in na tungah vantung daitui hong pia hen la, na lote hoihsak ta hen. An leh leenggahzu tampi hong pia ta hen.
			</verse>
			<verse book="1" chapter="37" verse="7">Eite in lo lai-ah buhlom i hen a, keima buhlom tho-in ding tang hi. Tua kiimah note' buhlom kikhawm a, keima buhlom mai-ah kun uhhi," a ci hi.
			</verse>
			<verse book="2" chapter="22" verse="6">"Mei kuangin gam kang a, a kikhol an ahi a, a ding lai an ahi a, lo ahi zongin a kat leh, mei a kangsakpa in a cing takin loh ding hi.
			</verse>
			<verse book="2" chapter="23" verse="10-11">"Note in na leitang uhah kum guk sung khai tuhin a piangte na kaikhawm ding uhhi. 11 Ahih hangin a kum sagihna ciangin, nomau' mi a zawngte in a nek theihna dingin leitang tawlnga sakin, lokhulin na omsak ding uh a, gamlak ganhingte in mizawngte' nekloh teng ne thei ding uhhi. Na leenggui lote uh leh na oliv lote uh zong tua bangmahin na hih ding uhhi. 
			</verse>
			<verse book="3" chapter="11" verse="1-7">{ Topa } in Moses leh Aaron tungah, 2 "Israel mite kiangah hih bangin gen un: Hihte pen leitunga om ganhing khempeuh lak panin na nek theih ding uh a nungta ganhing a hihi. 3 Ganhingte lak panin a khecin a ka, eknel a hai peuhmah na ne thei ding uhhi. 4 Ahi zongin eknel haite lak pan hita leh khecin kate lak pan hita leh, note in na nek theihloh dingte uh: Kalaoh in eknel a hai hangin a khecin ka lo ahih ciangin note-a' dingin a nin a hihi. 5 Sakikh ganhing in eknel a hai hangin a khecin ka lo ahih ciangin note-a' dingin a nin a hihi. 6 Bilpi in eknel a hai hangin a khecin ka lo ahih ciangin note-a' dingin a nin a hihi. 7 Vok pen khecin ka ahih hangin eknel hailo ahih ciangin note-a' dingin a nin a hihi.
			</verse>
			<verse book="3" chapter="19" verse="19">"Note in ka thukhamte na zui ding uhhi. Note in na ganhingte uh a namdang tawh ta na neisak kei ding uhhi. Note in na lo uhah khaici nam nih na pawikhawm kei ding uh a, khau nam nih a kigan puan zong na silh kei ding uhhi. 
			</verse>
			<verse book="3" chapter="19" verse="23-25">"Note, Kanaan gamah tungin nek dingin kung nam khempeuh na suan uh ciangin, note in amau' gahte kum thum sung na ne kei ding uhhi. 24 A kum lina ciangin amau' gah khempeuh siangtho-in, { Topa' } tungah phatna biakna hi ding hi. 25 Ahih hangin a kum ngana ciangin tuate pen note-a' dingin hong gah semsemna dingin tuate' gah na ne thei ding uhhi; kei pen { Topa } na Pasian uh ka hihi.
			</verse>
			<verse book="3" chapter="23" verse="22">"Note in na leitang panun an na lak uh ciangin, na lonawl dongun la loin, an na lak khit uh ciangin a sangte zong na khawm kei ding uh a, mizawngte leh khualmi-a' dingin tuate na nusia ding uhhi; kei pen { Topa } na Pasian uh ka hi hi," a ci hi.
			</verse>
			<verse book="3" chapter="25" verse="2">Israel mite tungah hih bangin gen in: Note kong piak leitangah na tun' uh ciangin, { Topa } pahtawina-in leitang tawlngak hun na omsak ding uhhi. 3 Kum guk sung note in na lo uh na pawi ding uh a, kum guk sung na leenggui lo uh hahin a gahte na kaikhawm ding uhhi. 4 Ahih hangin a kum sagihna-ah leitang-a' ding a thupi tawlngakna sabbath, { Topa } pahtawina sabbath om ding hi. Note in na lo uh na pawi kei ding uh a, na leenggui lo uh na hah kei ding uhhi. 5 A li pote note in na kaikhawm kei ding uh a, a kipuahlo leenggui gahte na khawm kei ding uhhi. Leitang-a' dingin a thupi tawlngakna hi ding hi.
			</verse>
			<verse book="4" chapter="13" verse="27">Amaute in Moses kiangah, "Kote nong sawlna leitangah ka va tung uhhi. Tua lai-ah bawngnawi leh khuaizu tui bangin luang a, hih pen tua gama gah a hihi.
			</verse>
			<verse book="5" chapter="8" verse="10">Note in ne-in na gil uh vah ding a, note tungah gam hoih hong piakna hangin Topa na Pasian uh na phat ding uhhi.
			</verse>
			<verse book="5" chapter="11" verse="13-15">"Topa na Pasian uh itin, na lungsim khempeuh uh leh na nuntakna khempeuh uh tawh ama na na sepna dingun tuni-a kong gen ama thupiaknate na zuih uh leh, 14 na an uh leh na leenggahzu uh leh na sathau uh na kaihkhop theihna dingun amah in guah masa leh guah nunung, a hunin na leitang uh-a' dingin hong zusak ding hi. 15 Amah in na ganhingte uh-a' dingin na gamsung uhah lopa hong posak ding a, note in zong an ne-in na gil uh vah ding hi.
			</verse>
			<verse book="5" chapter="22" verse="9-11">"Na leenggui lo uhah khaici nam nih na vawh kei ding uhhi. Vawh le-uh cin na vawh uh an leh na leenggui lo uhah a piang khempeuh a nin suak ding hi. 10 "Bawngtal khat leh la khat tawh lo na khokhawm kei ding uhhi. 11 "Samul leh khau a kigankhawm puan na silh kei ding uhhi.
			</verse>
			<verse book="5" chapter="24" verse="19-21">"Na lo-ah an la-in lo lai-ah anlom na mangngilh uh ciangin a tawm dingin na paikik kei ding uhhi. Tuate pen peemta, pa neilo, leh meigong numeite-a' ding a hihi. Hih pen { Topa } note' Pasian in na khut uh tawh na sepna khempeuh uhah note thupha hong piak theihna ding a hihi. 20 Na oliv kungte uh na sat uh ciangin a hiangte na sat kikkik kei ding uhhi. Tuate pen peemta, pa neilo, leh meigong numeite-a' ding a hihi. 21 Na leenggui lo panun leenggah na kaihkhop uh ciangin a sang na nung khop kik kei ding uhhi. Tuate pen peemta, pa neilo, leh meigong numeite-a' ding a hihi.  
			</verse>
			<verse book="5" chapter="28" verse="8">"Topa in note' ansal tung leh na hihna khempeuh uhah thupha hong puak ding hi. { Topa } na Pasian un note hong piakna leitangah amah in note tungah thupha hong pia ding hi.
			</verse>
			<verse book="5" chapter="28" verse="12">Note' leitangah ama hunin guah a zusak ding leh na sepna khempeuh uh thupha a pia dingin Topa in a na hoih kholna vantung note hong hon' ding hi. Note in minam tampite tungah leitawi na pia ding uh a, ahih hangin note in leitawi na la kei ding uhhi.
			</verse>
			<verse book="7" chapter="6" verse="11">Tua ciangin Ofrah khua-ah Topa' vantung mi hong pai a, Abiezer mi Joash neihsa tawsaw nuai-ah hong tu hi. Tua laitakin Joash' tapa Gideon in Midian mite' muhloh dingin leenggah sukna-ah mangbuh cil simin na om hi.
			</verse>
			<verse book="8" chapter="2" verse="3">Tua ahih ciangin amah kuankhia-in pai a, an late' nung lo sungah ansangte a tawm hi. Elimelek-te innkuan Boaz' lo-ah va kuankha hi.
			</verse>
			<verse book="8" chapter="3" verse="2">A numeite tawh na nasepna Boaz pen i tanau hilo ahi hiam? Thei in, amah in tu nitakin ancilna-ah mangbuhham haih hi.
			</verse>
			<verse book="11" chapter="19" verse="19">Tua ahih ciangin tua lai panin amah paikhia a, ama neihsa a bawngtal kap sawmlenih tawh lo a kho Shafat' tapa Elisha mu a, amah a sawmlenihna tawh a kho a hihi. Elijah in ama gei nawkin ama tungah a puan lawn hi.
			</verse>
			<verse book="13" chapter="28" verse="8">Tua ahih ciangin tu-in note in hih leitang hoih nei-in note' khit na tate uh tungah gamh-in na nusiat tawntung theihna dingun Topa' mai-ah kikhopna ahi Israel khempeuh' muhna, leh i Pasian' zakna-ah Topa na Pasian uh thupiaknate khempeuh zui-in zong un.
			</verse>
			<verse book="16" chapter="13" verse="15">Tua hun lai-in Judah gamsungah mite in Sabbath ni-in leenggah sukin, a khawhsate uh khawmin late tungah suanin, leenggah, thei, leh van namkim, Sabbath ni-in Jerusalem-ah hong puakna ka mu hi. Tua ni-in na a zuakna uh hangin ka lungkimlohna amaute tungah ka gen hi.
			</verse>
			<verse book="18" chapter="1" verse="14">Kamtai khat Job kiangah hong tungin, "Bawngtalte in lo kho-in, tuate gei-ah late gamta uhhi.
			</verse>
			<verse book="19" chapter="85" verse="12">Topa in a hoih nate eite tungah hong pia ding a, i leitang in hauhna piangsak ding hi.
			</verse>
			<verse book="19" chapter="104" verse="14">Nangmah in ganhingte-a' dingin lopa, mihing in leilak panin an a ngah theihna dingin a khawh ding ankungte,
			</verse>
			<verse book="20" chapter="27" verse="23-27">Na tuuhonte hoihtakin thei in la, na bawnghonte hoihtakin kem in. 24 Banghang hiam cihleh neihsa kip tawntunglo a, hauhna pen a khangkhangin kizom suaklo hi. 25 Lopate ki-atmang khin a, ahi zongin a no hong selkik hi. Mualtungah a po lopa hing khempeuh ki-atin inn-ah kipua a, 26 tuute in na puan ding hong guan' a, na keeltal mante lo ciing khat man tawh kikim hi. 27 Na keelnawite ahih leh na innkuan annek ding, leh na nasem numeite' nuntakna dingin kicing ding hi.
			</verse>
			<verse book="20" chapter="28" verse="19">Nakpi takin lo a khopa hau mahmah a, bangmahin a kimang tumlo na a sempa zawng mahmah hi.
			</verse>
			<verse book="20" chapter="31" verse="16">Amah in leitang hoih penpen zong a, a thalawhsa sum tawh a leenggui lo ding a lei hi.
			</verse>
			<verse book="21" chapter="11" verse="4-6">Huih leh guah ngakin khuahun hoih dong a ngak mi in khaici tuh ngeilo ding a, an zong la ngeilo ding hi. 5 Nupi gai khat sungah nuntakna thak bangci kipat hiam, ci-in na theihzawhloh mah bangin na khempeuh a bawl Pasian' nasepna na theizo ngei kei ding hi. 6 Zingsanga kipan khaici tuh in la, nitak dong mateng khawl kei in. A vekpi-in a po kim ding ahi a, a khat sia-in, a khat a po ding ahi zongin na theihkholh bangmah omlo hi. 
			</verse>
			<verse book="22" chapter="2" verse="15">"I leengguite pak ta ahih manin ngiano hon in a suksiat ma-in tua ngiano honte man ni," hong ci hi.
			</verse>
			<verse book="23" chapter="5" verse="2">Amah in lei to-in a suangte paikhia a, leenggui hoihte a suan hi. A laizangah tausang khat lam a, tua lo sungah leenggahsukna khuk khat a to hi. Amah in leenggah hoih a hong gah ding lamen a, ahih hangin gam leenggah hong gah mawk hi.
			</verse>
			<verse book="23" chapter="5" verse="6">Lokhulin ka bawl ding hi. Kipuah loin, kikholo ding a, tua lo sungah lingkung leh lingte a khang ding hi. Ama tungah meiite in zong guah a zuksak lohna dingin thu ka pia ding hi.
			</verse>
			<verse book="23" chapter="17" verse="5">An a la mi in ankung ding laite kaikhawmin ante a kilak khit ciangin leitang a hawm guakin a om tawh kibang ding a, mi khat in Refaim Kuam sungah ansang a kaihkhop khit ciangin lolai a hawm guakin a om tawh zong kibang ding hi.
			</verse>
			<verse book="23" chapter="17" verse="10-11">Nomau hong honkhia Pasian note in mangngilhin, nomau' belh Suangpi phawklo na hih manun note in biakna huan bawlin kung hoihte suan a, kung namdangte tawh pehin, 11 tuate na suan' ni mahun thakhatin khang a, na tuh ni uh a zingciang mahin a hong pak hangin note in a gah na lokha kei ding uhhi. Gimna leh lungkhamna hong tun' ni-in tuate maimang ding hi.
			</verse>
			<verse book="23" chapter="28" verse="24-29">Lokhopa in khaici tuhna ding a lo kho niloh ahi hiam? Amah in lei kalkhamin git niloh ahi hiam? 25 Amah in lei a zalhtam khit ciangin masala tang vawhin, kummin tang tuh a, mangbuhte a gualgualin tuhin, mangbuhham a omna ding sanah tuh a, mangbuhhamte a nawl hui-ah tuh hilo ahi hiam? 26 Banghang hiam cihleh amah a manin kihilh a, ama Pasian in amah hilh hi. 27 Masa late buhcilna tawh kicil lo a, kummin tangte tungah buhcilna pei kihual lo hi. Ahih hangin masa late ciangkang tawh kisatkhia a, kumminte molhtum tawh kisat hi. 28 Mi khatpeuh in antang cilvui ahi hiam? Hilo hi; amah in cil paisuak ngitnget lo hi. A sakol tawh buhcilna pei a kihualsak ciangin amah in kitamvuisak lo hi. 29 Hih zong Vanglian { Topa}' kiang pan a hong pai thu a hihi. Amah pen thu lamlahna-ah lamdang mahmah a, pilna-ah lian mahmah hi.
			</verse>
			<verse book="23" chapter="30" verse="23">Khaici na tuhna dingun amah in guah hong zusak ding a, lei panin a piang an hoih tampi tak hong pia ding hi. Tua ni ciangin gankhahna, mun zaina-ah na ganhingte un lopa ne ding uhhi.
			</verse>
			<verse book="23" chapter="37" verse="30">"Nang Hezekiah-a' dingin hih in lim hong hi ding hi: Tu kumin anli pote na ne ding uh a, a kum nihna ciangin tua bangmahin a pote na ne leuleu ding uhhi. A kum thumna ciangin khai tuhin an na la ding uh a, leenggui suanin a gah na ne ding uhhi. 
			</verse>
			<verse book="23" chapter="55" verse="10-11">Banghang hiam cihleh vantung panin guahtui leh vuk hong pai-in, amaute ciahkik loin leitung kawtsakin, kungnote mengin selkhiasak a, khai vawhpa khaici pia-in a nepa tungah an a piak mah bangin, 11 keima kam panin a paikhia ka thu zong tua mah bang ding hi. A hawmpi-in kei kiangah hong tungkiklo ding a, keima ngimnasa bangin tangtung sakin, amah ka sawlna thu tangtun' ding hi.
			</verse>
			<verse book="24" chapter="4" verse="3">Judah gammite leh Jerusalem khuamite tungah { Topa } in hih bangin ci hi: "Na lote uh kal unla, ling lakah khai vawh kei un.
			</verse>
			<verse book="28" chapter="10" verse="12">Khai tuh bangin thuman tuhin, kei nong itna hangun a piang thuphate at un. Note' { Topa } keima lamah nong kihei ding uh a hun hita ahih manin lo thak lei kalkham un. Tua hi leh kei hong pai-in note tungah thupha kong pia ding hi, ka ci hi.
			</verse>
			<verse book="29" chapter="1" verse="17">Guahtui omlo ahih manin khai kituhte khempeuh leisungah keucip a, an khol ding bangmah om nawnlo ahih manin ansalte khempeuh a vekin kisia khinta hi.
			</verse>
			<verse book="29" chapter="2" verse="23">"Zion mite aw, kipak unla, { Topa } na Pasian uh tungah lungdam ta un. Note in an na hauh theihna dingun nidanga bangin khuapi guah, tuk guah leh phalbi guah, a hoihbekzah hong zusak hi.
			</verse>
			<verse book="30" chapter="7" verse="1">Topa { Pasian } in hih bangin hong musak hi: Kumpipa' gan an ding lopa a ki-at khit phet, selkik dingin a kisak laitakin { Topa } in kauphe honpi a piangsak hi.
			</verse>
			<verse book="33" chapter="4" verse="3-4">Amah in minam tampite' thu khensak ding a, Israel gam panin a gamla pekah a om, minam vangliante' thu khensak ding hi. Amaute in a namsaute uh lokhawhna tu-in seek ding uh a, a teipite uh singhiang heuhna temkawi-in seek ding uhhi. Minam khatlekhat kido nawnlo ding uh a, galkidona theikha nawnlo ding uhhi. 4 A kuamah peuh lungnuamin a leenggui phung leh a theikung nuai-ah tu hithiat ding a, kuamah in patausak nawnlo ding hi. Banghang hiam cihleh Vanglian { Topa } mahmah in hih thu hong gen khinta hi.
			</verse>
			<verse book="33" chapter="7" verse="18">Singkung cidamte in gah ginalo gah ngeilo a, singkung ginalote in gah limci gah ngeilo hi.
			</verse>
			<verse book="35" chapter="3" verse="17-19">Theigahte a hut khin a, leengguite a gah kei zongin, oliv kungte gahlo a, lo-ah an a piang kei zongin, tuu khempeuh a si khin a, ganbuk khempeuh a hawm khin zongin, 18 { Topa } Pasian pen hong honkhiapa ahih manin lungdamin ka kipak lai veve ding hi. 19 { Topa } Pasian, keima thahatna ahi hi; sakhi khe bangin ka khe hong zaptelsak a, mun sangna-ah lungmuang takin kei hong paisak hi.
			</verse>
			<verse book="40" chapter="12" verse="33">"Singgah limci a gahtheihna dingin a kung a cidam phot ding kisam a, a kung gina kei leh a gah limcilo hi. Tua ahih manin singkung khat a pianzia pen a gahin hong kithei hi.
			</verse>
			<verse book="40" chapter="13" verse="3-8">Amah in thugentehna a tuamtuam zangin thu tampi hilhin a genin-ah: "Khaici vawhpa khaici vawh dingin a kuankhia hi. 4 Khaici a vawh ciangin pawlkhatte lolai lamdungah tu a, vasate hong leengin a ne uhhi. 5 Pawlkhatte, suang a kitawphahna leidaina mun a tu hi. Lei thukloin lum ahih manin a khaici popah hi. 6 Ahi zongin ni hong sat ciangin ankungte in zung thuk kha zolo uh ahih manin tua ankungnote vulin a keu hi. 7 Pawlkhatte, lingbulsum a omna mun leilak tu a, lingbulsumte hong selin hong khang ahih manin ankungte a deepgawp hi. 8 Ahi zongin pawlkhatte, lei hoihna mun tu-in hong khang hi. Pawlkhatte in a zah za khat, pawlkhatte in a zah sawmguk, adangte in a zah sawmthum a gah hi," ci-in a gen khit ciangin,  
			</verse>
			<verse book="42" chapter="3" verse="9">Tu mahmahin sing a bulphuk dingin hei tawh kingimzo hi. Gah hoih a gahlo singkung khempeuh kiphukin meikhuk sungah kikhul ding hi," a ci hi.
			</verse>
			<verse book="42" chapter="13" verse="6-9">Tua ciangin Zeisu in amaute kiangah thugentehna khat gen a, "Mi khat in a lolai-ah theikung khat a suansak hi. Theigah a lo dingin a pai ciangin bangmah na gahlo hi. 7 Tua ahih manin amah in a lokhopa kiangah, ‘A beisa kum thum sung theigah lo dingin ka pai zelzel a, ahi zongin gahlo hi. Tua ahih manin phuk in. Banghangin lo sung mawk nawngkaisak ding ahi hiam?’ ci hi. 8 Tua ciangin lokhopa in, ‘Topa aw, tu kum sung zong hih bangmahin omsaklai phot in. A phung kimkot to-in eklei ka sung ding hi. 9 Kum kik ciangin hong gah leh a hoih hi pah ding hi. Ahi zongin hong gah kei veve leh i phuk ding hi,’ ci-in a dawng hi," a ci hi.
			</verse>
			<verse book="43" chapter="10" verse="3-4">Tua ahih manin tuukong cingpa in a kong hon' a, a tuute a min ciatin a sap ciangin a tuute in a thu mang a, amah in tuukulh panin a tuute a pusuah khiatpih hi. 4 A tuute khempeuh a pusuah khiat khit ciangin tuate mai-ah a cingpa pai a, a cingpa' aw thei uh ahih manin tuute in amah a zui uhhi.
			</verse>
			<verse book="45" chapter="11" verse="17-18">A kicing oliv kung a hiangte kisatkhia-in gamlak oliv hiangte tawh kipeh hi. No Gentailte pen tua gamlak oliv hiangte tawh a kibang na hi uh a, Jew mite' hamphatna teng a ngahkhawm na hi uhhi. 18 Tua ahih manin oliv hiang a kisatkhia tawh a kibang Jew mite simmawhbawl kha kei un. Note na kiphatsak theihna ding uh a thu omlo hi. Note pen a hiang tawh a kibang lel na hi uh a, note in a zungpi a hingsak hiloin, a zungpi in note a hong hingsak ahi zaw hi.  
			</verse>
			<verse book="46" chapter="3" verse="6-9">Keima nasep pen khaici vawh hi a, Apollos' nasep pen tuibuah hi a, ahi zongin a khangsakpa ahih leh Pasian a hihi. 7 Khaici vawhpa leh tuibuakpa a thupi hilo a, a khangsak Pasian a thupi hi bek hi. 8 Khaici vawhpa leh tuibuakpa a kizakim a hihi. Pasian in komau sepna tuak tawh kizui-in thaman hong pia ding hi. 9 Kote pen Pasian-a' dingin na a semkhawm mite ka hi uh a, note pen Pasian' lo na hi uhhi. Note pen Pasian' inn zong na hi uhhi.
			</verse>
			<verse book="46" chapter="9" verse="10">Hih bang a gen ciangin ei mihingte hong cihnopna hi a, eite-a' dingin a kigelh thu a hihi. Lo a khopa leh an a lapa in amau' ngahdingin a kilawm an a ngahdingin lametna tawh nasem ahi uhhi.
			</verse>
			<verse book="46" chapter="15" verse="38-39">Ahi zongin Pasian in ama hoihsak bangin a kung ding na pia a, khaici nam tuamtuamte-a' ding kung nam tuamtuam a guan' hi. 39 Tua mah bangin sa a nei nuntakna nam khempeuh zong a sa kibang kimlo hi. Mihing sa, ganhing sa, vasa sa, ngasa sa, cih bangin a nam tuamtuam a om hi.
			</verse>
			<verse book="47" chapter="9" verse="6">Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uhhi.
			</verse>
			<verse book="55" chapter="2" verse="6">Hahkat takin lo a khopa in anlak hun ciangin a tampen a ngah dingin a kilawm a hihi.
			</verse>
			<verse book="58" chapter="6" verse="7">A tungah a kia guahtuite hupin, a kikhawhsak mite-a' dingin a kimang thei kungte a khangsak leitang pen Pasian in thupha a pia hi.
			</verse>
			<verse book="58" chapter="13" verse="16">Khatlekhat tungah thuhoih kibawlin na kihuh ding uh mangngilh kei un. Hihbang gamtatnate pen Pasian a lungkimsak thei biakna a hihi.
			</verse>
			<verse book="59" chapter="5" verse="7">Tua ahih ciangin sanggamte aw, Topa hong pai matengin lungduai takin om un. Lo khote in zong a lo panun an a ngahtheihna dingun lungduai takin khuapi guah leh tuk guah a ngakna thu thei un.

			</verse>
		</category>
		<category id="63">
			<verse book="13" chapter="16" verse="4">Tua thamloin amah in { Topa' } Thuciamna Singkuang mai-ah na semin thu a ngen ding, lungdamna a ko ding, leh Israel Pasian, { Topa } a phat dingin Levi mite pawlkhat a seh hi.
			</verse>
			<verse book="13" chapter="16" verse="8">{ Topa' } tungah lungdamna ko-in, ama min lo unla, ama septe khempeuh mite' lakah kitheisak un!
			</verse>
			<verse book="13" chapter="16" verse="34-35">Amah hoih ahih manin { Topa' } tungah lungdamna ko un; Banghang hiam cihleh ama itna kip a tawntungin a kho hi! 35 "Kote hong khahkhia in, kote hong honkhia Pasian aw, minam dangte lak panin kote hong kaikhawm in. Na min siangtho tungah lungdam kong koh theihna ding uh leh, nangmah phatna-ah ka minthan'na dingun kote hong hon in.
			</verse>
			<verse book="13" chapter="29" verse="17-18">Nangmah in lungsim entelin thumanna-ah na lungkimna ka thei hi, ka Pasian aw. Lungsim thumanna leh citna tawh hih nate khempeuh kong pia khin a, tu-in nang tungah citna leh lungdamna tawh a hong pia, hih lai-ah a om na mite ka muzo hi. 18 Ka pute uh Abraham, Isaac, leh Israel Pasian, { Topa } aw, na mite' lungsim sungah tua bang ngimnate leh ngaihsutnate omsak tawntung in la, amaute' lungsim nangma lamah kai in.
			</verse>
			<verse book="14" chapter="7" verse="3">Israel mite khempeuh in meikuang hong paisukin { Topa' } minthan'na vang biakinn tungah a om a muh uh ciangin suangphah tungah leilam maingatin kun uh a, Pasian bia-in { Topa' } tungah lungdamna ko-in, "{ Topa' } tungah lungdam koh ding hoih hi; Banghang hiam cihleh ama itna kip tawntung hi," a ci uhhi.
			</verse>
			<verse book="16" chapter="12" verse="43">Pasian in nakpi takin amaute lungdamsak ahih manin amaute in tua ni-in biakpiakna lian tampi pia-in lungdam uh a, numei naupangte zong lungdam uhhi. Tua hi a, Jerusalem khuasunga lungdamna awging gamlapi pek pan nangawnin kiza hi.
			</verse>
			<verse book="16" chapter="12" verse="46">Banghang hiam cihleh David' hun lai-in lasate a ukpi leh phatna leh lungdam kohna a makai-in Asaf om hi. 
			</verse>
			<verse book="19" chapter="7" verse="17">Ke'n ahih leh, ama dikna om bangin { Topa' } tungah lungdamna ka lak ding a, a Sangpen { Topa' } min phatna la ka sak ding hi.
			</verse>
			<verse book="19" chapter="9" verse="1-2">Ka lungsim khempeuh tawh { Topa } tungah lungdamna kong ko ding a, na bawl a lamdangte khempeuh ka gen ding hi. 2 Nangma hangin nuamin ka diang ding a, na min phatna ka sa ding hi, Sangpenpa aw.
			</verse>
			<verse book="19" chapter="28" verse="7">{ Topa, } ka hatna leh ka lum hi a, amah ka muang hi. Tua ahih manin kei hong kihuh a, lungdamin ka diang a, ka lasakna tawh ama tungah lungdamna ka ko hi.
			</verse>
			<verse book="19" chapter="30" verse="12">{ Topa } ka Pasian aw, nangma tungah lungdamna ka hong koh tawntung theihna ding, ka lungsim in nang hong phat theihna ding, a dai om mawklohna dingin ka thumna leh ka taunate lamna tawh nong heisak a, dahna lim ahi ka puanhampi hong suahkhiat sakin nuamna na hong guan hi.
			</verse>
			<verse book="19" chapter="37" verse="4">{ Topa } sungah lungkim in; amah in na deihna hong pia ding hi. 
			</verse>
			<verse book="19" chapter="50" verse="23">Biakpiakna dingin lungdam piakna hong paipih mi in kei a hong pahtawi a hihi. Ka thu a mang mite khempeuh ka honkhia ding hi," a ci hi.
			</verse>
			<verse book="19" chapter="69" verse="30">Lasakna tawh Pasian' min ka phat ding a, lungdamna tawh amah ka pahtawi ding hi.
			</verse>
			<verse book="19" chapter="92" verse="1">Sangpenpa aw, { Topa } tungah lungdamna lah ding, nangma min phatna la sak dingin kilawm a, zangsawm khausai lasakna leh harp lasakna, laia lasaknate tumin, zingsangin nangma itna kip, zanin na thumanna genkhiat dingin a kilawm a hihi.
			</verse>
			<verse book="19" chapter="95" verse="1-6">Hong pai un, { Topa } phat ni. Eite a hong hu, a hong honkhiapa tungah lungdamna la sa ni. 2 Ama omna-ah lungdamna ko-in pai ni. Phatna late, ama tungah lungdam takin sa ni. 3 Banghang hiam cihleh { Topa, } a lian Pasian hi a, pasian khempeuh tungah Kumpi lianpa a hihi. 4 Amah in leitung khempeuh uk a, guam thuk pen panin mual sang pen dawn dongin amah in a uk hi. 5 Ama bawlsa tuipite uk a, ama bawlsa leitung zong amah in a uk hi. 6 Hong pai un, amah bia-in kun ni. Eite hong Bawl { Topa' } mai-ah khukdin' ni.
			</verse>
			<verse book="19" chapter="100" verse="1-5">Gam khempeuh aw, { Topa' } tungah lungdamna aw gingsak un. 2 Lungdamna tawh { Topa' } na sem un. Ama omna-ah la sa kawmin hong pai un. 3 { Topa, } Pasian ahihna thei un. Eite hong bawlpa amah hi a, eite ama-a' ihi hi. Eite ama mi ihi a, ama gankhahna sunga om a tuute ihi hi. 4 Lungdam kohna tawh ama kongpi-ah lut unla, amah phatna tawh ama huang sungah tum un. Ama tungah lungdam ko unla, ama min phat un. 5 Banghang hiam cihleh { Topa } hoih hi. Ama itna kipin kho tawntung a, ama thumanna a khang khangin kip hi. 
			</verse>
			<verse book="19" chapter="103" verse="1-2">{ Topa } ka phat ding a, ka lungsim khempeuh tawh ama min siangtho ka phat ding hi. 2 { Topa } ka phat ding a, ama migitna ka mangngilh kei ding hi.
			</verse>
			<verse book="19" chapter="105" verse="1">{ Topa } tungah lungdamna ko-in, ama min phat unla, ama sepnate khempeuh mite lakah kitheisak un. 
			</verse>
			<verse book="19" chapter="106" verse="1">{ Topa } phat un. { Topa' } tungah lungdam ko un; Banghang hiam cihleh amah hoih a, ama itna kip tawntung hi.
			</verse>
			<verse book="19" chapter="107" verse="1">"{ Topa } tungah lungdam ko un; Banghang hiam cihleh amah hoih a, ama itna kip tawntung!"
			</verse>
			<verse book="19" chapter="107" verse="22">Lungdam koh piaknate pia-in ama nasepnate lungdam la tawh amaute gensak un.
			</verse>
			<verse book="19" chapter="107" verse="29-32">Amah in huihpi daisak a, tuipi hualte a bei hi. 30 Tua ciangin, tua tuihualte a khawl manin amaute a lungdam uhhi. Amah in amaute' utna khua-ah a paipih hi. 31 Ama itna kip leh mihing tate tungah a lamdang a sepnate hangin amaute in { Topa } tungah lungdamna ko ta uh hen. 32 Amaute in mihon kikhopna sungah amah pahtawi-in, upate' kikhopna sungah amah phat ta uh hen.
			</verse>
			<verse book="19" chapter="116" verse="17">Lungdam koh biakpiakna nang tungah kong pia ding a, { Topa' } tungah thu kong ngen ding hi.
			</verse>
			<verse book="19" chapter="118" verse="1-5">{ Topa' } tungah lungdamna ko un. Banghang hiam cihleh amah hoih a, ama itna kip tawntung hi. 2 "Ama itna kip tawntung hi," Israel-te in ci ta uh hen. 3 "Ama itna kip tawntung hi," Aaron innkuante in ci ta uh hen. 4 "Ama itna kip tawntung hi," amah a zahtakte in ci ta uh hen. 5 Ka cihmawhna-ah { Topa } ka sam a, { Topa } in hong dawngin mun tanzau-ah hong koih hi.
			</verse>
			<verse book="19" chapter="118" verse="21">Nangmah in kei hong dawngin, hong honkhia na hih manin nangma tungah ka lungdam hi.
			</verse>
			<verse book="19" chapter="136" verse="1-3">Amah hoih ahih manin { Topa } tungah lungdamna ko un; Banghang hiam cihleh ama itna kip tawntung hi. 2 Lungdamna pen pasian-te' Pasian' tungah ko un; Banghang hiam cihleh ama itna kip tawntung hi. 3 Lungdamna pen topate' Topa' tungah ko un; Banghang hiam cihleh ama itna kip tawntung hi.  
			</verse>
			<verse book="19" chapter="138" verse="1">{ Topa } aw, ka lungsim khempeuh tawh nangma tungah lungdamna kong ko a, pasian-te' mai-ah nangmah phatna ka sa hi.
			</verse>
			<verse book="19" chapter="145" verse="1-5">Ka Pasian leh ka Kumpipa aw, nangmah hong pahtawi-in a tawntungin nangma min kong phatphat ding hi. 2 Nisimin hong pahtawi-in a tawntungin nangma min kong phatphat ding hi. 3 { Topa } lian hi; nakpi takin phat ding hi a, ama liatna ngaihsutzawh ding hilo hi. 4 A khang a khangin nangma nasepnate kiphatphat ding a, a vanglian na bawlnate kigengen ding hi. 5 Na liatna leh na minthan'na a lamdang nangma sepnate ka lungngaingai ding hi.
			</verse>
			<verse book="19" chapter="147" verse="7">{ Topa } tungah lungdam kohna la sa unla, laia lasakna tawh eite' Pasian' tungah la ngaih sa un.
			</verse>
			<verse book="20" chapter="31" verse="30">Ngaihbaan'na pen zuaupi hithei a, melhoihna zong maimang thei hi. Ahi zongin { Topa } a zahtak numei a phattaak a hihi.
			</verse>
			<verse book="23" chapter="12" verse="1">Ni khat ni ciangin mite in, "{ Topa } aw, kei tungah na heh hangin na hehna damta a, kei hong hehnem na hih manin nang tungah lungdamna kong ko ding hi.
			</verse>
			<verse book="23" chapter="12" verse="4">Ni khat ni ciangin mite in, "{ Topa}' tungah lungdam ko unla, ama hong huh ding ngen un. Minam khempeuh lakah ama septe kitheisak unla, ama min kiliansak hi, ci-in gen un.
			</verse>
			<verse book="24" chapter="30" verse="19">Tuate sung panin lungdamna la kisa ding a, gualnopna aw kiza ding hi. Amaute ka pungsak ding a, tawmkha bek hilo ding uhhi. Amaute ka kipahtawisak ding a, ka neusak kei ding hi.
			</verse>
			<verse book="24" chapter="33" verse="11">Ahih hangin lungdamna aw leh kipahna awte, zinei thakte leh mothakte' awte kiza kik ding hi. { Topa' } biakinn-ah mite hong pai-in lungdam kohna-in: ‘Vanglian { Topa' } tungah lungdamna ko un. Banghang hiam cihleh { Topa } hoih a, ama itna kip tawntung hi,’ ci-in a lasakna awte uh a kiza kik ding hi. Banghang hiam cihleh { Topa } in kong cihin-ah, a masa-a mah bangin hih gam ka hausak kik ding hi.
			</verse>
			<verse book="30" chapter="4" verse="5">Lungdam kohna-in silngo sawh anlum va pia unla, utthu-a biakpiaknate va pia-in va kisial un. Hihte pawl pen note' hihnop pawl ahi hi, { Topa } in ci hi.
			</verse>
			<verse book="32" chapter="2" verse="9">Ahih hangin ke'n ahih leh lungdamna aw tawh biakna kong pia ding a, ka ciamsa thu ka tangtungsak ding hi. { Topa' } kiang pan hotkhiatna hong pai hi," a ci hi.
			</verse>
			<verse book="45" chapter="5" verse="3-4">Haksatna i thuak laitak nangawnin i lungdam veve hi. Banghang hiam cihleh haksatna in thuakzawh hatna piangsak a, 4 thuakzawh hatna in Pasian' pahtakna hong ngahsak a, ama hong pahtakna in lametna lianpi hong neisak ahihna thu i thei hi.  
			</verse>
			<verse book="45" chapter="12" verse="12">Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un. 
			</verse>
			<verse book="46" chapter="1" verse="4-5">Zeisu Christ hangin note tungah Pasian in hehpihna thupha hong pia ahih manin ka lungdamna thu, Pasian tungah ka ko tawntung hi. 5 Banghang hiam cihleh Christ tawh na kipawlna hangun, thugen siamna leh thu theihtel siamna-a kipan siamna nam khempeuh na neikim uhhi.
			</verse>
			<verse book="47" chapter="4" verse="15">Hih thute khempeuh note-a' ding a kikhualna hi a, Pasian' hehpihna in mi tam ban semsem leh mi a tam semsem mah in Pasian' minthan'na dingin lungdam ko-in thu ngen ding uhhi. 
			</verse>
			<verse book="47" chapter="9" verse="11-12">Kote tung tawnin note' huhna sumte a ngahna uh hangin mi tampi in Pasian a phattheihna dingin note na cit gamtatzawh tawntungna dingun Pasian in hong hausak tawntung ding hi. 12 Banghang hiam cihleh note' huhna sumte in Pasian' mi a cimawhte' dong a hu bek hiloin, Pasian' tungah lungdam kohna ding zong a piangsak a hihi.
			</verse>
			<verse book="47" chapter="9" verse="15">A manphatna a kigen zolo Pasian' hong piak hih thupha hangin Pasian tungah i lungdamna ko ciat ni.
			</verse>
			<verse book="49" chapter="1" verse="15-16">Note in Topa Zeisu na muan'na thu uh leh thu umte khempeuh na itna thu uh ka zak huna kipanin, 16 tawlnga loin note' tangin Pasian' tungah lungdamna ka na pulak tawntung hi. Ka thungetna-ah zong note ka hong phawk tawntung a,
			</verse>
			<verse book="49" chapter="5" verse="3-4">Note pen Pasian' mi na hih manun note lakah nulepa khialhna, a kilawmlo-a gamtatna, huaihamna cihte genin zong na nei vet kei un. 4 A kilawmlo-a kampauna, leh ciamnuih hoihlo cihte zong na zang kei unla, Pasian tungah lungdam kohna kam na pauzaw un.
			</verse>
			<verse book="49" chapter="5" verse="20">I Topa Zeisu Christ hangin thu khempeuhah Pa Pasian tungah lungdamna ko ta un.
			</verse>
			<verse book="50" chapter="1" verse="3-4">Note ka hong phawk simin ka biak Pasian tungah ka lungdamna ka ko hi. 4 Note in lungdamna thu na zak ni uha kipanin tuni ciangdong, lungdamna thuhilh nasepna-ah kei na hong huhna uh hangin ka nuam mahmah a, note-a' dingin thu ka nget simin lungdam mahmahna tawh ka ngen tawntung hi.
			</verse>
			<verse book="50" chapter="4" verse="4-6">Topa sungah lungdam tawntung un, ka hong cihsa bangin tu-in zong lungdam un, ka hong ci kik hi. 5 Mi khempeuh tungah na dik un. Topa hong pai baih ta ding hi. 6 Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un.  
			</verse>
			<verse book="50" chapter="4" verse="11-12">Bangbangin om ta leng a lungkim thei dingin a kisinsa ka hih manin hihbang ka hong gen ciangin ka kitangsapna a hong pulak nuam ka hi kei hi. 12 Cihmawhna leh cihtheihna a sinsa ka hihi. Tua ahih manin ka hau a ka zawng zongin, ka vah a ka kial zongin, koi mun koi mun hita lehah a lungkimthei dingin a kisinsa ka hihi.
			</verse>
			<verse book="51" chapter="1" verse="11-12">Note in lungduai maitaii takin thuakzo-in, khuavak gamsungah a om Pasian' mite tawh nopsakna a ngahkhawm thei dingin a hong bawl i Pa tungah lungdamna na koh theihna dingun a minthang ama vangliatna in note tungah thahatna hong guan' ta hen.
			</verse>
			<verse book="51" chapter="2" verse="6-7">Note hong honpa dingin Topa Christ na sansa uh ahih mah bangin amah tawh hoihtakin kipawlin nungta un. 7 Note tungah a hong kihilhsa bangin ama sungah zungthuk kha unla, ama deihna bangin nungta-in, na upna uhah khauh semsemin, lungdam takin om un.
			</verse>
			<verse book="51" chapter="3" verse="15-17">Note pumkhat suakin a lungdam khawm dingin Pasian in a hong sap ahih mah bangin Christ hong piak nopsakna in note' lungsim hong uk ta hen la, lungdamin om ta un. 16 Christ thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, leh biakna late na sa un. 17 Na kampauna, na gamtatnate khempeuh uhah, Topa Zeisu hangin Pa Pasian tungah lungdam kohna-in Zeisu min paulamin na hih ding uhhi.
			</verse>
			<verse book="51" chapter="4" verse="2">Lungsim takpi tawh thu ngen tawntung unla, kidawm kawmin lungdamna tawh thu ngen un. 
			</verse>
			<verse book="52" chapter="5" verse="16-18">Lungdam tawntungin, 17 thu ngen niloh unla, 18 bangbang hong piang ta leh na lungdamna uh Pasian tungah ko tawntung un. Christ Zeisu tawh kipawlin na nuntakna sung uhah hih bangzia-in na om ding uh Pasian in a hong deih a hihi.  
			</verse>
			<verse book="54" chapter="2" verse="1">A masa penin kong gennop thu in: Mi khempeuh-a' dingin Pasian tungah ngetna, thungetna, thumna leh lungdam kohna na neih ding uh a hihi.
			</verse>
			<verse book="54" chapter="4" verse="4-5">Pasian' bawlsa na khempeuh a hoih hi a, nialloin, lungdamna pulakin san' ding a hihi. 5 Pasian' thu leh thungetna hang tawh tuate a hoih a suak a hihi. 
			</verse>
			<verse book="57" chapter="1" verse="4">Pasian' mite khempeuh na itna thu leh Topa Zeisu na upna thu na zakhin ka hih manin Pasian kiangah thu ka nget simin nangmah hong phawkin Pasian tungah lungdamna thu ka ko tawntung hi.
			</verse>
			<verse book="60" chapter="1" verse="3">I Topa Zeisu Christ' Pa Pasian tungah lungdam ni. Ama hong hehpih mahmahna hangin sihna panin Zeisu Christ a thawhkik sakna tawh eite tungah nuntakna thak a hong pia hi. Tua ahih manin i lametna kiam ngeilo a,
			</verse>
			<verse book="66" chapter="7" verse="12">"Amen! Eite' Pasian in phatna, minthan'na, pilna, lungdam kohna, pahtawina, vangliatna, leh hatna a tawntungin nei ta hen! Amen," a ci uhhi.
			</verse>
			<verse book="66" chapter="11" verse="17">"A beisa hun leh tu hunah a om tawntung a Vanglian Topa Pasian aw, tu-in na vangliatna zangin ukding hong kipan khin na hih manin nangma tungah ka nuamna uh ka hong ko uhhi.

			</verse>
		</category>
		<category id="64">
			<verse book="1" chapter="17" verse="7-8">"Nang leh nang' khit cianga na suanlekhakte tungah Pasian hihna ding tawntung thuciamna dingin kei leh nang' khit cianga na suanlekhakte' tungah amau' khang tawntungin ka thuciamna ka kipsak ding hi. 8 Nangma tung leh nang' khit cianga na suanlekhakte tungah tawlkhat na omna Kanaan leitang khempeuh na neih tawntung dingun kong pia ding a, kei pen amaute' Pasian ka hi ding hi," a ci hi.
			</verse>
			<verse book="1" chapter="17" verse="19">Pasian in, "Hilo hi. Na zi Sarah in nang-a' dingin tapa khat nei ding a, ama min Isaac na phuak ding hi. Ama khit cianga a suanlekhakte-a' dingin tawntung thuciamna dingin ka thuciamna amah tawh ka kipsak ding hi.
			</verse>
			<verse book="1" chapter="28" verse="14">Na suanlekhakte leilak leivui zah pha ding a, nitumna lam leh nisuahna lam, leilu lam leh leitaw lamah na kizelthang ding uhhi. Nang leh na suanlekhakte thupha kong piak bangin leitung minam khempeuh in thupha a ngahna dingun hong ngen ding uhhi.
			</verse>
			<verse book="1" chapter="49" verse="8-10">"Judah aw, na sanggamte in nang hong phat ding hi. Na galte' gawl na mek ding a, na sanggamte na mai-ah hong kun ding uhhi. 9 Judah pen humpinelkai tawh kibang a, a sa matsa a nek khit ciangin a kua-ah a ciahkik tawh kibang hi. Humpinelkai bangin kizia-in a lumsuk hi. Kua in amah phawng ngam ding hiam? 10 Judah in kumpi ciangkhut len tawntung ding a, a suan a khakte in zong ukna aana nei tawntung ding hi. Minam dangte in ama tungah siah puak ding a, zahtakna tawh ama mai-ah kun ding uhhi.
			</verse>
			<verse book="19" chapter="14" verse="7">Israel-te-a' ding hotkhiatna Zion panin hong tun'na ding thu ka ngenngen hi. { Topa } in ama mite tungah nopsakna a piakkik ciangin, ama mi Israel-te kipak mahmah ding uhhi.
			</verse>
			<verse book="19" chapter="72" verse="10-11">Tarshish kumpite leh tuikulh neu-a kumpite in ama tungah siah pia uh hen la, Sheba leh Seba kumpite in letsong puak ta uh hen. 11 Kumpi khempeuh ama mai-ah bok uh hen la, minam khempeuh in ama na sem ta uh hen.
			</verse>
			<verse book="19" chapter="107" verse="1">"{ Topa } tungah lungdam ko un; Banghang hiam cihleh amah hoih a, ama itna kip tawntung!"
			</verse>
			<verse book="23" chapter="7" verse="14">Tua ahih ciangin Topa mahmah in note tungah lim khat hong pia ding hi. En un, nungak khat gai-in tapa khat nei ding a, ama min Immanuel kici ding hi.  
			</verse>
			<verse book="23" chapter="9" verse="6-7">Banghang hiam cihleh eite-a' dingin naungek khat hong suak a, eite' tungah tapa khat hong kipia hi. Amah pen eite hong ukpa hi ding a, ama min pen "Lamdang Thulakpa, Vanglian Pasian, Tawntung Pa, Nopsakna Kumpi," kici ding hi. 7 Tuhuna kipanin a tawntungin David kumpi tokhom tung leh ama gamsungah thutang leh thuman phutin, a lian semsem ama ukna leh nopsakna in mong neilo ding hi. Vanglian { Topa}' deih luatna in hih thu hong tungsak ding hi.
			</verse>
			<verse book="23" chapter="11" verse="1">Jessi' phung sung panin a sel khat hong khangkhia ding a, a zungte panin a no khat hong khang ding hi.
			</verse>
			<verse book="24" chapter="10" verse="1-6">Israel mite aw, note hong hopihna { Topa' } kammal ngai dih un. 2 { Topa } in hih bangin ci hi: "Gamdangte' omdan ciing kei unla, vantunga lim lamdangte lunghihmawhna-in ngaihsun kei un. Banghang hiam cihleh gamdang mite in tuate a lunghihmawhpih uhhi. 3 Hih mite' ngeinate a kiman'na omlo hi. Gamlakah sing khat kiphuk a, khutsiampa in a hei tawh milimin a bawl hi. 4 Mite in tua pen kham leh ngun tawh zem uh a, a kilakkhiat theihlohna dingin sik tawh a kilh uhhi. 5 A milimte uh, tangmai huanah vasate' launa dingin a kikhai milimte tawh kibangin pau theilo uh a, lam pai theilo uh ahih manin puak a kul hi. Tuate kihta kei un; siatna bawl theilo uh a, phatna zong bangmah bawl theilo uhhi," a ci hi. 6 { Topa } aw, nang tawh a kibang kuamah omlo hi. Nang na lian a, na min vanglian mahmah hi.
			</verse>
			<verse book="24" chapter="23" verse="5-6">"En un, { Topa } in kong cihin-ah, keimah in David' suan lak panin kumpi dingin a diktat mi khat ka khan'khiatsak ni hong tung ding hi. Amah gam uk siam mahmah ding a, gamsungah thuman thutang tawh thu hong khen ding hi. 6 Ama hun hong tun' ciangin Judah mite kihonkhia ding a, Israel mite lungmuang takin a teng ding uhhi. Amah a kilawhna dingin a min, ‘{ Topa, } Eite' Diktan'na,’ ci-in a kiphuak ding hi.
			</verse>
			<verse book="24" chapter="29" verse="11">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi.
			</verse>
			<verse book="24" chapter="31" verse="15">{Topa } in kong cihin-ah: "Ramah khua-ah aw khat kiza a, tauna leh kah ngutngutna awging a hihi. Rachel, a tate-a' dingin a kap hi. A tate om nawnlo ahih manin kinem zolo hi," a ci hi.
			</verse>
			<verse book="28" chapter="11" verse="1">Israel a neu lai-in ka it mahmah a, Egypt gam panin ka tapa ka samkhia hi.
			</verse>
			<verse book="33" chapter="5" verse="2">Bethlehem Efrathah khua aw, nang pen Judah gamah khua neupen khat na hi a, ahi zongin nang sung panin Israel-te a uk ding khat ka piangsak ding hi. Ama gui pen tangtawng pek tawh kizom hi. 
			</verse>
			<verse book="38" chapter="9" verse="9">Zion mite aw, nakpi takin lungdam un. Jerusalem mite aw, lungdamin awng un. En un, na kumpipa uh hong pai hi. Amah, gualzawhna tawh hong pai hi. Ahi zongin kiniamkhiatna tawh hong pai a, sin nailoh lano tungah hong tuang hi. 
			</verse>
			<verse book="40" chapter="1" verse="1-3">Abraham' suan David, David' suan Zeisu Christ' khang ciamtehna hih bang a hihi. 2 Abraham ta Isaac, Isaac ta Jacob, Jacob ta Judah, leh a sanggamte ahi uhhi. 3 Judah ta Perez leh Zerah hi a, Tamar tawh a neih a ta ahi uhhi. Perez ta Hezron, Hezron ta Ram, …
			</verse>
			<verse book="40" chapter="1" verse="18-25">Zeisu Christ a hong suahna zia hih bang a hihi. Mary pen Joseph-a' dingin zuthawl piaksa hi a, ahi zongin a kiten' taktak ma-un Khasiangtho in amah a gaisakna thu Mary in a thei hi. 19 A lawmpa Joseph pen a manin a gamta nuam mi khat ahih manin a lawmnu maizumsak nuamlo a, kuama theihlohin maksim dingin a ngaihsun hi. 20 Ahi zongin hih bangin thu a ngaihsut laitakin a mang sungah Topa' vantung mi khat hong kilang a, "David suan Joseph aw, Mary sunga nau pen Khasiangtho in a gaisak ahih manin amah ten'pih ngamlah kei in. 21 Amah in tapa khat hong nei ding a, tua tapa in ama mite a mawhna uh panin honkhia ding ahih manin ama min dingin Zeisu na phuak ding hi," ci-in thu a gen hi. 22 Topa in kamsangpa tung tawnin a gensa thu a tun' theihna dingin hih thute a piang a hihi. Tua a genna-ah, 23 "Nungak khat gai-in tapa khat nei ding a, ama min dingin Emmanuel kiphuak ding hi," ci hi. Emmanuel a khiatna in, eite tawh Pasian hong omkhawm hi, a cihna a hihi. 24 Joseph zong a khan'lawh ciangin Topa' vantung mi' sawl bangin a zi a la hi. 25 Ahi zongin tua tapa a suah hun dongin a zi luppihlo a, a suah ciangin a min dingin Zeisu a phuak hi.  
			</verse>
			<verse book="40" chapter="2" verse="1-2">Herod in Judea gamah kumpi a sep hun laitakin tua gamsung Bethlehem khua-ah Zeisu a suak hi. A suah khit phetin aksi thu lamsang a siam mi pawlkhat, nisuahna lam panin Jerusalem-ah hong tung uh a, 2 "Jew mite' kumpi ding ahi naungek a hong suak pen koi lai-ah om ahi hiam? Nisuahna lam pan ama aksi hong suah ciangin ka mu uh a, amah a bia dingin a hong pai ka hi uhhi," hong ci uhhi.
			</verse>
			<verse book="40" chapter="2" verse="6">Amaute in, "Kamsangpa in a lai gelhna sungah, ‘Judah gamah a om Bethlehem khua aw, ka mi Israel-te a uk dingin nangma sung panin ukpa khat hong piang ding ahih manin Judah gam a uk khuate lakah a neu na hi het kei hi,’ ci ahih manin Judea gamsung Bethlehem khua-ah suak ding hi," ci-in a dawng uhhi.
			</verse>
			<verse book="40" chapter="2" verse="10-18">Tua aksi a muh uh ciangin a lungdamna uh kigen theilo hi. 11 Inn sungah amaute lut uh a, naungek leh a nu Mary a mu uhhi. Amaute khukdin'in tua naungek a biak khit uh ciangin a vanpuakte uh suahkhia uh a, kham, saledi paknamtui, leh myrrh paknamtuite, letsongin a pia uhhi. 12 Herod kiangah a kihilkik lohna dingun a mang sung uhah Pasian in hilh ahih manin, lampi dang tawnin a gam uhah a ciahkik uhhi. 13 Tua mipilte a ciah khit uh ciangin Joseph' mang sungah Topa' vantung mi khat hong kilang a, "Kithawi-in naungek leh a nu, Egypt gamah taipih in. Pai khia un, ci-in kong genkik matengin tua gamah va om un. Herod in naungek thah dingin hong zong ding hi," a ci hi. 14 Joseph zong kithawi pah a, Egypt gam a zuan dingin naungek leh a nu tawh zanpi mahin dingkhia uh a, 15 Herod a sih hun ciangdong tua gamah a va om uhhi. Kamsangpa tung tawnin Topa in, "Egypt gam panin ka Tapa ka samkhia hi," ci-in a genna thu a tun'na dingin hih bangin a piang a hihi. 16 Nisuahna lam panin a hong pai mipilte in amah a khem lamtak Herod in a theih ciangin a heh suak mahmah hi. Tua mipilte tung panin aksi a kilat hun a dotna tawh kizui-in, Bethlehem khua leh a kiima om naungek kum nih ciang leh a nuaisiah khempeuh a that dingin a galkapte a sawl hi. 17 Hih bangin thu hong pian' ciangin kamsangpa Jeremiah in, 18 "Nakpi taka kahna awging Ramah gamsungah kiza hi. Rachel in a tate kah a, a tate khempeuh si khin ahih manin a kah a tawpna dingin kikhem zolo hi," ci-in a genna thu a tun'na ding a hihi. 
			</verse>
			<verse book="40" chapter="20" verse="25-28">Ahi zongin Zeisu in amaute sam a, "Mi a uk Gentail-te in mite tungah aana nei uh a, mi a makai Gentail-te in thuneihna tawh a ukna thu na thei uhhi. 26 Ahi zongin note lakah tua bang hilo ding hi. Note lakah a lian ahi dingte note' nasem hi ding a, 27 note' lakah a lianpen ahi dingte note' sila hi ding hi. 28 Mihing Tapa zong nasem nei dingin hong pai hiloin mi dangte-a' ding na semin, mi tampi tatna ding a si dingin a hong pai ahih mah bangin note zong a tuaci ding na hi uhhi," a ci hi.
			</verse>
			<verse book="42" chapter="1" verse="14">Amah hong suah ciangin nang na lungdam mahmah ding a, midang tampite in zong hong lungdampih ding uhhi.
			</verse>
			<verse book="42" chapter="1" verse="26-35">Elizabeth a gaizawh kha guk a cin' ciangin Pasian in Galilee gam Nazareth khua-ah vantung mi Gabriel a paisak hi. 27 Kumpi David' suan Joseph in zuthawl a piaksa Mary tungah thu a gen dingin a sawl a hihi. 28 Vantung mi in Mary kiangah, "Na lungdam mahmah ding a hihi. Topa in nang hong ompih a, thupha lianpi hong piazo hi," a ci hi. 29 Mary in vantung mi' thugen a zak ciangin, bang a cihnopna hi ding ahi hiam, ci-in lamdang a sa mahmah hi. 30 Tua ciangin vantung mi in, "Mary aw, lamdangsa-in lunghimawh kei in. Pasian' maipha a ngah na hi hi. 31 Nang gai-in tapa khat na nei ding a, a min dingin Zeisu na phuak ding hi. 32 Amah milian hi ding a, A Lianpen Pasian' Tapa kici ding hi. Topa Pasian in ama pu David mah bangin kumpi-in bawl ding a, 33 Jacob suanlekhakte' kumpi hi paisuak ding a, ama ukna bei hun cih om ngeilo ding hi," a ci hi. 34 Tua ciangin Mary in vantung mi kiangah, "Kei, pasal tawh a lumkhawm ngei nailopi, hih thu bangci pian'theih ding ahi hiam?" a ci hi. 35 Vantung mi in, "Nangma tungah Khasiangtho hong tung ding a, nangma tungah Pasian' vangliatna hong om ding hi. Tua ahih manin a hong suakding a siangtho naungek pen Pasian' Tapa kici ding hi. 
			</verse>
			<verse book="42" chapter="1" verse="39-47">Tua khit a sawtloin Mary kithawi a, Judea mualtung gama khua khatah a va paipah hi. 40 Zechariah' inn-ah lutin Elizabeth a hopih hi. 41 Elizabeth in Mary' hopihna awging a zak ciangin a sunga a naupaii a hong diang hi. Elizabeth zong Khasiangtho tawh hong kidim a, 42 nakpi takin kiko-in, "Numei khempeuh lakah thupha ngahpennu na hi a, na neih ding naungek in thupha ngah ding hi. 43 Ka Topa' nu kei kiangah hong hawhna dingin, Banghangin hih bang thu lian kei tungah hong tung ahi hiam? 44 Banghang hiam cihleh nong hopihna awging ka zak phetin ka sunga naungek nuamin a diang hi. 45 Topa in nang tungah a hong gen thute hong tung taktak ding hi, ci-a upna pen nang-a' dingin a lungdamhuai mahmah ahi hi," a ci hi. 46 Tua ciangin Mary in, "Ka lungsim in Topa phat a, 47 hong Hon Pasian' hangin ka nuam mahmah hi.
			</verse>
			<verse book="42" chapter="2" verse="7-16">Zintun'na ding mun dang khempeuh mi dim khinta ahih manin ganbukah tung uh a, a tacil ahi ta pasal khat nei-in, puan tawh tunin gan annekna kuang sungah a sial hi. 8 Tua hun laitakin gamlakah a tuuhonte a giahpih tuucing pawlkhat a om uhhi. 9 Amaute kiangah Topa' vantung mi khat hong kilang a, Topa' minthan'na vang in amaute hong taan' ahih manin a lau mahmah uhhi. 10 Ahi zongin vantung mi in, "Lau kei un. Mi khempeuh a lungdamsak ding thuthak hoih khat note-a' ding ka hong puak hi. 11 Tuni-in David khuapi sungah, note a hong honkhia ding Christ Topa a suak hi. 12 Amah na theihna ding uh a lim hih bang hi ding hi: Puan tawh kitun naungek khat, gan annekna kuang sungah a kisial na mu ding uhhi," a ci hi. 13 Tua khit phetin tua vantung mi tawh vantung mihonpite thakhatin hong omin Pasian phatna la sa uh a, 14 "Van a sang belna-ah a om Pasian' min thang hen la, ama pahtak leitung mite tungah nopna om ta hen," a ci uhhi. 15 Vantung mite vantungah a ciahkik khit uh ciangin tuucingte in, "Bethlehem khua-ah pai-in, Topa' hong gen hih thupiang va en ni," a kici uhhi. 16 Amaute nawhpai mahmah uh a, Mary leh Joseph leh gan annekna kuang sungah a kisial naungek a mupah uhhi.
			</verse>
			<verse book="43" chapter="1" verse="14">Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uhhi. Hih pianzia pen Pasian' Tapa khat bek hihna tawh a neih pianzia a hihi.
			</verse>
			<verse book="43" chapter="3" verse="16">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi.
			</verse>
			<verse book="43" chapter="13" verse="3">A Pa in ama khutsungah vangliatna khempeuh a piakna leh Pasian in amah a sawl mah bangin tu-in Pasian kiangah a paikik ding ahihna thu zong a thei hi.
			</verse>
			<verse book="43" chapter="14" verse="27">Note tungah keima neih bang lungnopna ka hong pia ding hi. Tua ka hong piakding lungnopna pen leitung mite in a piaktheih a kiplo lungnopnate pawl hilo hi. Tua ahih manin lau kei unla, zong lungkham kei un.
			</verse>
			<verse book="43" chapter="16" verse="33">Keimah tawh na hong kipawlna uh hangin lungnopna na neihtheihna dingun hih thu a hong gen ka hihi. Leitung gimna na thuak ding uhhi. Ahi zongin keimah in leitung nate zo khinta ka hih manin lungnuamin om un," a ci hi.
			</verse>
			<verse book="44" chapter="5" verse="31">Israel mite kisik kikin Pasian in a mawhna uh a maisak theihna dingin Ukpi leh Honpa-in tua Zeisu bawlin ama taklamah a tusak hi.
			</verse>
			<verse book="44" chapter="20" verse="35">Topa Zeisu mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi," ci-in a vaikhak hi.
			</verse>
			<verse book="45" chapter="6" verse="23">Banghang hiam cihleh mawhna in thaman hong piak pen sihna hi a, ahi zongin i Topa Zeisu tawh i kipawl manin Pasian' hong piakkhong pen nuntak tawntungna a hihi.
			</verse>
			<verse book="47" chapter="9" verse="7">Pasian in piaknopna lungsim tawh a pia mite bek deih ahih manin, a kuamah peuh in na lungsim sung uhah na ngaihsutsa zah ciat uh na pia unla, pia nuamlopipi leh sawlzawh thu bek tawh na pia kei un.
			</verse>
			<verse book="47" chapter="9" verse="15">A manphatna a kigen zolo Pasian' hong piak hih thupha hangin Pasian tungah i lungdamna ko ciat ni.
			</verse>
			<verse book="48" chapter="4" verse="4-5">Ahi zongin a hun a cin ciangin eite khempeuh Pasian' tate i suahtheihna dingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi.
			</verse>
			<verse book="50" chapter="2" verse="8-10">Amah hong kiniamkhiat tawm a, singlamteh tung nangawnah sihding a ut hi. 9 Hih thu hangin Pasian in a lianpenin amah koih a, min lian dang khempeuh sangin a min lianzaw-in a koih hi. 10 Tua ahih manin vantung, leitung, leinuai-a om mi khempeuh in Zeisu pahtawi-in khukdin' ding uh a,
			</verse>
			<verse book="51" chapter="2" verse="16">Tua ahih manin annek tuidawn, biakna pawite, Khadet Pawi, leh Sabbath ni tawh kisai-in kuamah in ngeina zuihding bawl kei un.
			</verse>
			<verse book="58" chapter="7" verse="14">I Topa pen Judah suan sung panin a piang ahih manin Moses in siampi thu a na gen ciangin hih Judah minam genin na neilo hi.
			</verse>
			<verse book="62" chapter="5" verse="11">Tu-in Pasian' teci pan'na in: Pasian in ama Tapa tung tawnin eite tungah nuntak tawntungna a hong pia hi.

			</verse>
		</category>
		<category id="65">
			<verse book="1" chapter="29" verse="26">Laban in, "A u' ma-in a nauzaw piak ding ko' gamah ngeina hilo hi. 27 Hih nu-a' dingin nipikal khat sung pawi beisak phot in la, adang kum sagih ka na nong sepsak thamanin a khat pen zong kong pia ding hi," a ci hi. 28 Jacob zong tua bangmahin gamta a, tuanu' pawi hun sung beisak phot hi. Tua ciangin Laban in a tanu Rachel zong a zi dingin a pia hi.
			</verse>
			<verse book="2" chapter="16" verse="8">Moses in, "Ama tungah na phunnate uh { Topa } in a zakna hangin, { Topa } in note' tungah nitak an nek ding sa, zingsangin na kham tak uha na nek ding uh an hong piak ciangin — kote pen a bang hi mawk ka hi uhhiam? Note' phunnate pen kote' tung hiloin { Topa' } tung ahi hi," a ci hi.
			</verse>
			<verse book="2" chapter="34" verse="6">Ama mai-ah { Topa } pai-in, { "Topa}, { Topa}, hehpihna nei-in a dik Pasian; lungduai-in itna kip leh thutakna tawh a dim;
			</verse>
			<verse book="4" chapter="14" verse="27">"Hih a gilo mihonte in bang tanvei kei hong phunsan ding uh ahi hiam? Israel mite in kei hong phunsanna ka za khin hi.
			</verse>
			<verse book="9" chapter="13" verse="8-14">Amah in Samuel' seh hun, ni sagih sung a ngak hi. Ahih hangin Gilgal-ah Samuel hong pailo a, ama kiang panin mite kithehthang hi. 9 Tua ahih ciangin Saul in, "Meihal biakna leh thunuama biakna hih lai kei kiangah hong paipih un," a ci hi. Tua ciangin amah in meihal biakna a pia hi. 10 Meihal biakna a piak a man khit phetin Samuel hong tung a, amah a dawn ding leh a hopih dingin Saul paikhia hi. 11 Samuel in, "Bang hih na hi hiam?" a ci hi. Saul in, "Kei kiang panin mite kithehthangin, a ni kiseh sungin nang lah hong tunglo a, Mikmash-ah Filistia-te a kikhopna ka muh ciangin 12 keimah in, ‘Tu-in Filistia-te keimah hong hih dingin Gilgal-ah hong paisuk ding uh a, keimah in { Topa' } maipha ka ngen nai kei hi,’ ka ci hi. Tua ahih ciangin keimahmah kisawl tawmin meihal biakna ka pia hi," a ci hi. 13 Tua ciangin Samuel in Saul kiangah, "Na hai gamtat hi; { Topa } na Pasian' hong thupiakna na zui kei hi; Banghang hiam cihleh { Topa } in Israel-te tungah kumpi dingin nang leh na suanlekhakte a kipsaksuak ding a hihi. 14 Ahih hangin tu-in na ukna kizomsuak lo ding a, { Topa } in ama lungsim bangin mi khat zong khin hi. { Topa } in nang hong thupiak zuilo na hih manin ama mite tungah ulian dingin { Topa } in amah seh khin hi," a ci hi.
			</verse>
			<verse book="16" chapter="9" verse="30-31">Kum tampi sung lungduaina tawh amaute na thuak a, na kamsangte tung tawnin amaute na hilh hi. Ahi zongin amaute in ngai nuamlo uhhi. Tua ahih ciangin gamdang mite' khutsungah amaute na pia hi. 31 Ahi ta zongin na hehpihna lian hangin amaute beisak loin, zong na nusia kei hi; Banghang hiam cihleh dikna leh hehpihna a nei na hi hi.
			</verse>
			<verse book="19" chapter="30" verse="5">Ama hehna tomno sung bek hi a, ama hong deihsakna pen khang tawntung-a ding a hihi. Zan hun sungteng kahna omkha mah ding a, ahih hangin zing khuavak tawh nuamna hong tung hi. 
			</verse>
			<verse book="19" chapter="37" verse="7-11">{ Topa' } mai-ah khawl dide in la, lungduai takin ngak in. A hihna a daupaipa tung leh siatna a bawlpa tungah kilungso tawmsak ke'n! 8 Hehna panin kikham in la, sinsona nusia in. Nangmah kilungso tawmsak ke'n; tua in siatna bekah a hong paipih hi. 9 Banghang hiam cihleh migilote kipuaseh ding a, ahih hangin { Topa } a ngakte in leitung luah ding uhhi. 10 Ahih hangin tawlkhat sungin migilopa om nawnlo ding a, ama omna mun na lim zon' mahmah hangin tua lai-ah amah na omlo ding hi. 11 Ahih hangin lungnemte in leitung luahin, genzawh lohin amaute nuamsa ding uhhi.
			</verse>
			<verse book="19" chapter="40" verse="1">{ Topa } lamenin ka ngak ngiungeu a, amah kei lam hong nga-in ka kikona aw hong za hi.
			</verse>
			<verse book="19" chapter="46" verse="10">"Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi," a ci hi.
			</verse>
			<verse book="19" chapter="75" verse="2">A hun ka sehsa ni ciangin thu a manin ka khen ding hi.
			</verse>
			<verse book="19" chapter="78" verse="38">Ahi zongin amah in hehpihna lungsim nei ahih manin amau' khialhnate maisakin, amaute susialo hi. Amah in a hehna ip zelzel a, a hehna khempeuh phongkhialo hi.
			</verse>
			<verse book="19" chapter="86" verse="15">Ahih hangin Topa aw, nang pen a hehpih thei, a dik Pasian na hi a, heh hak mahmahin, itna kip leh thumanna tawh a kidim na hi hi.
			</verse>
			<verse book="19" chapter="103" verse="8">{ Topa } dikin hehpihna tawh kidim a, heh hakin, a lian mahmah itna kip tawh a kidim hi. 
			</verse>
			<verse book="19" chapter="130" verse="5-6">{ Topa' } hong huh ding lawpna tawh ka ngak a, ama thugen ka muang hi. 6 Galvilte in zingsang hun ding a ngaklah sangin galvilte in phalvak hun ding a ngaklah sangin, { Topa } ka ngaklah zaw hi.
			</verse>
			<verse book="19" chapter="145" verse="8">{ Topa } dikin hehpihna nei a, heh hak mahmahin itna kip lianpi a nei hi.
			</verse>
			<verse book="20" chapter="14" verse="17">A lungtom mite hai gamtat a, mipilte lungduai hi.
			</verse>
			<verse book="20" chapter="14" verse="29">A lungduaite mipil hi a, lungtomna pen haina kilatna a hihi. 
			</verse>
			<verse book="20" chapter="15" verse="18">Lungtomna in kitotna piangsak a, lungduaina in kilemna piangsak hi. 
			</verse>
			<verse book="20" chapter="16" verse="32">Thahatna sangin lungduaina hoihzaw a, khuapi khat ukzawhna sangin eimah ki-ukzawhna hoihzaw hi.  
			</verse>
			<verse book="20" chapter="19" verse="11">Pilna in mi lungduaisak a, mi' hong hehsaknate kiphawkmawh bawlna in minthan'na a hihi.
			</verse>
			<verse book="20" chapter="25" verse="15">Lungduai-a zolzolna tawh gam ukte kizo thei a, kam nemin pauna tawh aana neite kizo thei hi.
			</verse>
			<verse book="21" chapter="7" verse="8-9">Thu khatpeuh a kipatna sangin a tawpna hoihzaw a, kiphatsakna sangin lungduaina hoihzaw hi. 9 Heh pahpah kei in; hehna a haihuai a hihi.
			</verse>
			<verse book="23" chapter="30" verse="18">Tua ahih ciangin note hong hehpih nuamin { Topa } in hong ngak a, note tungah hehpihna hong lah ding amah kipakta hi. Banghang hiam cihleh { Topa } pen a thutang Pasian hi a, amah a muangte khempeuh thupha ngah a hihi.
			</verse>
			<verse book="23" chapter="42" verse="14">Pasian in hih bangin ci hi: "Sauveipi sung bangmah hihloin ka om a, keimah leh keimah kikhamcipin ka om hithiat hi. Tu-in ahih leh numei nausuak ding bangin ka kikokhia ding a, ka kam ka-in ka tungnak ding hi. 
			</verse>
			<verse book="23" chapter="48" verse="9">Note khempeuh kong suksiat khaklohna dingin ka min ka ngaihsutna tawh ka hehna diahin, keimah hong kiphatna ka ngaihsutna-in note tungah ka ki-ip hi.
			</verse>
			<verse book="24" chapter="15" verse="15">Tua ciangin keimah in: { Topa } aw, nang na thei hi. Hong phawk in la hong veh in. Kei a hong bawlsiate tungah phu hong laksak in. Ka galte tungah na lungduaina hangin kei' sihna ding piangsak kei in. Nangma hangin minsiatna a thuak ka hihlam hong thei in.
			</verse>
			<verse book="24" chapter="44" verse="22">{ Topa } in na hoihlohnate uh leh na bawl uh kihhuainate hangin note hong thuakzo nawnlo hi. Tua ahih manin tuni mahmahin zong na gam uh gamlak suakkhin a, mite' kihamsiatna suakin kuamah teng nawnlo hi.
			</verse>
			<verse book="25" chapter="3" verse="26-27">Tua ahih ciangin thuakzawhna tawh ngak kenkanzo lehang a hoihpen a hihi. A hong hotkhiat ding amah ngak ni. 27 Na khangno lai-in thuakzawh hat ding kisin leteh hoihpen hi.
			</verse>
			<verse book="26" chapter="20" verse="17">"Ahi zongin amaute ka khasiat a, gamlakah amaute ka susia kei a, ka maimangsak kei hi.
			</verse>
			<verse book="29" chapter="2" verse="13">Na dah taktakna uh lungkhamna tawh langsak unla, na puante uh a balkek bek hi kei un," hong ci hi. { Topa}, note' Pasian kiangah ciahkik un. Amah migi mahmahin hehpihna a nei hi a, a lungduai-in hong huh nuam tawntung a, gim hong pialoin hong maisak nuam tawntung hi.
			</verse>
			<verse book="32" chapter="4" verse="2">{ Topa' } kiangah thu ngen a, "Kong thum hi, { Topa } aw; ka gamsungah ka omlai pekin hici mah in teh, ci hilo ka hi hiam? Hanciamin Tarshish khua-ah ka taisimna zong tua hang mah ahi hi; Banghang hiam cihleh nang pen a hehpih thei Pasian, a hehhak, a migi mahmah, siatna tun'sak ding a kisiknuam Pasian na hihna kong thei hi.
			</verse>
			<verse book="33" chapter="7" verse="19">Kote nong khasiat kik ding a, ka mawhnate uh hong sawpkhiat sakin, tuipi taw-ah nong paihsak ding hi.
			</verse>
			<verse book="34" chapter="1" verse="3">{ Topa } lungduai mahmah a, a vang zong lian mahmah a, ahih hangin mimawhte khahkhong ngeilo hi. A paina peuhpeuhah huihpi nungin pingpei kipei a, ama paina hanga leivui leeng meiipi kai tawh kibang hi.
			</verse>
			<verse book="35" chapter="2" verse="3">Hih thu a tun'na ding hun hi pah nailo ahih manin lai-in ciamteh in. Ahi zongin hong tung baihta ding a, kong lah khempeuh a manin hong tung ding hi. A tung hak tawh a kibangkha ahi zongin ngak keikai in. Ka seh hun a cin' ciangin hong tung takpi ding a, zekai lua nawnlo ding hi.
			</verse>
			<verse book="39" chapter="2" verse="17">Thu na gengenna uh tawh { Topa } na gimsak uhhi. Note in, "Bangci gimsak ka hi uhhiam?" na ci uhhi. "{ Topa } in a sia-in a gamtate a hoihin ngaihsun a, zong itin amaute tungah lungkim takpi hi," na cihna khawng uh leh, "Thutang a gen Pasian koi lai-ah om ahi hiam?" ci-in na dotnate uh tawh na gimsak uhhi.
			</verse>
			<verse book="40" chapter="5" verse="5">A lungnem mite in Pasian' ciamsa leitang ngah ding uh ahih manin thupha ngah mi ahi uhhi. 
			</verse>
			<verse book="40" chapter="5" verse="38-39">"Note in, ‘Mittang khat tangding mittang khat, ha khat tangding ha khat,’ ci-in a kigenna na zaksa uh a hihi. 39 Ahi zongin note kiangah ke'n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in.
			</verse>
			<verse book="40" chapter="18" verse="26-29">Tua ahih manin a nasempa zong a mai-ah hong bokin thum a, ‘Topa aw, hong ngak lai in; a vekpi-in ka hong loh ding hi,’ ci-in a thum hi. 27 Kumpipa in khasiathuai sa ahih manin a leiba teng maisakin a khah hi. 28 "Ahi zongin tua nasempa a paikhiat ciangin ama sum ngun peek za khat khawng a ba a naseppih dang khat tawh a kituak hi. Tuapa a gawlin manin, ‘Na leiba hong loh in,’ a ci hi. 29 A naseppihpa zong a mai-ah bokin hong thum a, ‘Hong ngak lai in; ka hong loh ding hi,’ a ci hi.
			</verse>
			<verse book="40" chapter="23" verse="13">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in vantung ki-ukna sungah mite a lut theihlohna dingin kong na khakcip uhhi. Note lah na lutnuam kei uh a, a lutnuamte lah na lutsak kei uhhi.
			</verse>
			<verse book="40" chapter="24" verse="42">Tua ahih ciangin bang hunin na Topa uh hong pai ding cih theilo na hih manun na pilvang un.
			</verse>
			<verse book="44" chapter="1" verse="4">Amaute tawh a omkhawm laitakin amah in amaute kiangah, "Jerusalem khua panin paikhia kei unla, note kiangah ka hong gensa ka Pa' hong kamciam thu na ngak un.
			</verse>
			<verse book="45" chapter="2" verse="3-7">Midangte a mawhna hangin thu khenin, no zong tua amau mawhnate mah na bawl veve uh ciangin Pasian' thukhenna tawh kipelh tuan dingin ki-um peuhmah na hi uhhiam? 4 Pasian migi-in thu a diah hithiatna pen na kisikkik theihna ding uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uhhiam? 5 Lungsim khauhin na kisik noplohna hangun Pasian' hehna leh a manin a thukhenna a hong kilat Ni ding ciangin na gimthuak ding uh a nasia semsem dingin a bawl na hi uhhi. 6 Banghang hiam cihleh Pasian in mi khempeuh a gamtatna uh tawh kizui-in thukkik ding hi.
			</verse>
			<verse book="45" chapter="5" verse="3-4">Haksatna i thuak laitak nangawnin i lungdam veve hi. Banghang hiam cihleh haksatna in thuakzawh hatna piangsak a, 4 thuakzawh hatna in Pasian' pahtakna hong ngahsak a, ama hong pahtakna in lametna lianpi hong neisak ahihna thu i thei hi.
			</verse>
			<verse book="45" chapter="8" verse="24-26">Hih bangin lamenin i upna in eite hong honkhia khin hi. Ahi zongin i lamet pen i muh ciangin tua pen lamet hi nawnlo hi. Kua in a muhsa nate lamen nawn ahi hiam? 25 I muhlohte i lamet ciangin lungduai takin i ngak thei hi. 26 Tua ahih manin eite bangzahin ginalo hita lehang eite a hong huh dingin Khasiangtho a hong pai hi. Eite in a kilawm bangin thunget ding nangawn i thei kei a, ahi zongin Khasiangtho mah in tauna tawh eite-a' dingin a hong thumsak hi.
			</verse>
			<verse book="45" chapter="9" verse="22-23">Tua mah bangin Pasian in zong a beisa hunah siatna a thuakdingin a kilawm mite susia loin a ki-ipipna mite tungah a hehna leh a vangliatna a lahtheihna ding thu a neih mah bangin, 23 ama minthan'na a lahtheihna dingin ama minthan'na a ngahdingin a hong sehsa eite tungah zong ama hehpihna a hong piaktheihna ding thu a nei hi.
			</verse>
			<verse book="45" chapter="12" verse="12">Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un.
			</verse>
			<verse book="45" chapter="15" verse="4-5">Laisiangtho sungah a om thu khempeuh pen eite hilhna ding, eite in lametna nei-in i thuakzawhna ding, leh i thahat theihna dingin a kigelh a hihi. 5 Note in lungsim kikhatin i Topa Zeisu Christ' Pa ahi Pasian na phatkhawm theihna dingun Pasian in thuakzawhna leh thahatna hong pia hen la, Zeisu Christ deihna bangin gamta-in khatlekhat kithutuak takin hong omsak ta hen.
			</verse>
			<verse book="46" chapter="4" verse="5">Tua ahih manin a hun a tun'ma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau' ngahdingin a kilawm phatna, Pasian' kiang panin a ngah ciat ding uhhi.
			</verse>
			<verse book="46" chapter="13" verse="4-7">Itna neite a lungduai-in migi hi. Itna neite in hazatna lungsim neiloin, zong kisathei lo hi. 5 Itna neite a kilawm loin gamtalo, heh pakpaklo, mite' mawhna ciamtehlo hi. 6 Thuman lote-ah lungdam ngeilo uh a, thumante bekah lungdam uhhi. 7 Itna neite lungkia cih om ngeilo hi; a upna, a lametna, lungduai takin a ngaknate uh a mawkna cih om ngeilo hi.
			</verse>
			<verse book="47" chapter="6" verse="4-6">Tua ahih manin ka sepna khempeuh uhah Pasian' nasemte ka hihna uh ka kilangsak uh a, lungduai takin gimna, haksatna, lungkhamnate ka thuak uhhi. 5 Kote hong kisatin, thongah hong kikhia-in, mihonpi in hong hihgawp uhhi; nakpi takin na semin, an nelo, ihmulo liangin ka om uhhi. 6 Siangtho takin nuntakna, thu theihna, lungduaina, migitna, Khasiangtho' huhna, itna taktak neihna, 
			</verse>
			<verse book="48" chapter="5" verse="22-23">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi. 
			</verse>
			<verse book="48" chapter="6" verse="9">Tua ahih manin na hoih sepding cimtak kei ni. Lungkia loin i sep nak leh a hun ciangin thaman i ngah ding hi.
			</verse>
			<verse book="49" chapter="4" verse="1-2">Tua ahih ciangin Topa' na ka sepna hangin thong a kia keimah in note' nuntakzia dingin a hong deihna tawh a kilawm a kituakin na nuntakna dingun ka hong hanthawn hi. 2 Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un. 
			</verse>
			<verse book="51" chapter="1" verse="11">Note in lungduai maitaii takin thuakzo-in, khuavak gamsungah a om Pasian' mite tawh nopsakna a ngahkhawm thei dingin a hong bawl i Pa tungah lungdamna na koh theihna dingun a minthang ama vangliatna in note tungah thahatna hong guan' ta hen.
			</verse>
			<verse book="51" chapter="3" verse="12">Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh a hihi. 
			</verse>
			<verse book="52" chapter="1" verse="3">Banghang hiam cihleh i Pa Pasian kiangah thu ka nget simun note' upna hangin na nuntakziate uh, itna na neih manun nakpi takin na nasepnate uh leh i Topa Zeisu Christ hong paikik ding lametna na neih manun kiptakin na omnate uh ka phawk tawntung uhhi.
			</verse>
			<verse book="53" chapter="1" verse="4-5">Bawlsiatna leh gimna na thuakna khempeuh uhah na upna uh khahsuah loin thuakzo paisuak na hih manun midangte kiangah Pasian' pawlpi ka na kisialhpih uhhi. 5 Tu-a na thuaknate uh hangin Pasian' Ukna sungah a om dingin a kilawm mi suak na hih manun Pasian' thukhenna a man ahihna hong kilangsak hi.
			</verse>
			<verse book="53" chapter="3" verse="5">Pasian bangin itna nei-in Christ thuak bangin na thuakzawhna dingun Topa in note lungsim hong bawlsak ta hen.
			</verse>
			<verse book="54" chapter="1" verse="16">A mawhneipha bel ka hihna thu hang mahin, nidang ciangin amah umin nuntak tawntungna a ngahding mite' etteh theihdingin Christ Zeisu in a lungduaina cingtakin kei tungah hong lahtheihna dingin Pasian in kei a hong hehpih a hihi.
			</verse>
			<verse book="54" chapter="6" verse="10-11">Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uhhi. 11 Ahi zongin Pasian' mi ahi nangmah in tua thute khempeuh pelh in la, thuman thutak, Pasian' deih bangin nuntakna, upna, itna, kipna, leh lungnemna na neihzawhna dingin hanciam in.
			</verse>
			<verse book="55" chapter="2" verse="24-26">Topa' na a sem mite, kitot a hatte hilo ding a, mi khempeuh tungah lungsim nemin, thugen siamin, thuakzawhna nei-in, 25 thunem tawh a langte' hoihlohna a puahtheite hi ding hi. Tua bang hi leh Pasian in amaute kisiksak thei ding a, thuman thutak hong thei-in, 26 Dawimangpa in ama deihna bangin a gamta dingin a mat khit hangin ama thang panin amaute suakta khathei ding uhhi.
			</verse>
			<verse book="55" chapter="3" verse="10">Ahi zongin nangmah in ahih leh ka thuhilhna, ka gamtatna, leh ka nuntakna-ah ka ngim ka tup thute na hong zui hi. Ka upna, ka lungduaina, itna ka neihna, ka lungkipna,
			</verse>
			<verse book="56" chapter="2" verse="2">Pasal khanghamte a kilawm a kituakin a omtheihna ding, thu ngaihsun thei mi ahihna ding, a kikemzo mite ahih theihna ding, upna man a neihtheihna ding, itna man a neihtheihna ding uh leh a manin lungkipin a thuakzawhna dingun na gen in. 
			</verse>
			<verse book="58" chapter="6" verse="12-15">Note thadah loin upna leh lungduaina a nei mite bangin, Pasian' hong ciamsa thu na ngahna dingun ka hong deihsak uhhi. 13 Pasian in Abraham' tungah thu a ciam ciangin a tun'sak takpi ding bek thu a ciam hi. Thu a ciam ciangin zong amah sangin a lianzaw kuamah om nawnlo ahih manin ama min tawh thu ciam a, 14 "Nang thupha hong pia-in suanlekhak tampi a nei dingin ka hong ciam hi," a ci hi. 15 Abraham in lungduai takin na ngak ahih manin Pasian' thuciam a ngah hi.
			</verse>
			<verse book="58" chapter="10" verse="36">Pasian' deihna bangin gamta-in, ama thuciam na ngahtheihna dingun lungduai-in thuakzawhna na kisam uhhi.
			</verse>
			<verse book="59" chapter="1" verse="3-4">Tua bangin na upna hong hong kize-etna na thuakzawh uh ciangin na kipna uh hong kilangsak ahihna thu na thei uhhi. 4 A kisam bangmah omloin a cingtaak na suahtheihna dingun na thuakna uh hangin a tawntungin na kip paisuakna dingun na ngaihsun un.
			</verse>
			<verse book="59" chapter="1" verse="19-20">Sanggamte aw, note in na theihding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un. 20 Mihingte' hehna in Pasian' sepding thuhoihte khaktan hi.
			</verse>
			<verse book="59" chapter="5" verse="6-11">A thuman mite mawhsakin na that uh a, amaute in na thu uh hong nial zolo uhhi. 7 Tua ahih ciangin sanggamte aw, Topa hong pai matengin lungduai takin om un. Lo khote in zong a lo panun an a ngahtheihna dingun lungduai takin khuapi guah leh tuk guah a ngakna thu thei un. 8 Note zong na lungduai un. Topa hong paiding hun naita ahih manin na lungsim uh na thahatsak un. 9 Sanggamte aw, Pasian in note tungah thu hong khenkhak lohna dingin khatlekhat na kiphunsan kei un. Thukhen dingpa hong nai mahmah ta a, hong tung dektak ta hi. 10 Sanggamte aw, Topa' min tawh thu a gen kamsangte na phawk un. Gimna a thuak laitakun lungduai-in a thuaknate uh na etteh un. 11 Tua bangin a thuak mite a hampha mahmah hi, i ci hi. Job in a thuakna-ah a lungduaina na thei uh a, Topa in dikna leh hehpihna nei ahih manin a tawpna-ah Job tungah a piak thuphate na thei uhhi.  
			</verse>
			<verse book="60" chapter="2" verse="20-21">Note na gamtat khialhna uh hangin hong kisat ciangin lungduai takin na thuak manun bangmah phattuamna omlo hi. Ahi zongin a manin gamta napi-in gimna na thuak uh ciangin lungduai takin na thuak uh leh Pasian in thupha hong pia ding hi. 21 Christ mahmah in zong note-a' dingin thuakin, ama khekhap na zuihtheihna dingun etteh ding lim hong nusiat ahih manin hih bangin a thuakding mahin Pasian in note a hong sam a hihi.
			</verse>
			<verse book="60" chapter="3" verse="20">Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian' thu manglo uhhi. Teembaw sungah a om mi giat bek, tui in a suaktasak hi. 
			</verse>
			<verse book="61" chapter="3" verse="9">Mi pawlkhatte' ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deihloin na vekpi-un na kisik ding uh deih ahih manin hong pai nailohna pen note hong khualna hizaw hi.
			</verse>
			<verse book="66" chapter="1" verse="9">Note' sanggam keimah Johan in Zeisu tawh kipawlna hangin note mah bangin bawlsiatna thuakin, Pasian' Ukna sungah omin, lungduai takin a thuak mipa ka hihi. Pasian' thu leh Zeisu' hong gen thumante ka genna hangin Patmos a kici tuikulhah kei hong kikoih hi.
			</verse>
			<verse book="66" chapter="2" verse="2-3">"Note' nasepna, na gimna uh leh lungduai takin na thuakna uh, leh migilote koihmawk loin, sawltak hilo napi-in sawltak hi ung, a ci mite dongtelin sawltak ahihlohna uh na muhkhiatnate uh ka thei hi. 3 Note in lungduai takin thuakin, keima min hangin thuakzo-in, lungkia hetloin na omna uh ka thei hi.
			</verse>
			<verse book="66" chapter="2" verse="19">Note' gamtatna, itna na neihna, upna na neihna, na nasepna, lungduai takin na thuakna uh, leh a kipatcil lai sangin a nunung lamah na hoihzawknate uh ka thei hi.
			</verse>
			<verse book="66" chapter="3" verse="9-10">Jew mi hilo napi-in Jew mi hi ung, ci-in zuau a gen Satan' pawlte, note' mai-ah hong paisakin na khephung uhah ka boksak ding a, note ka hong itna thu amaute ka theisak ding hi. 10 Note in lungduai takin na thuakna ding uh ka hong thupiakna zui na hih manun leitunga a om mi khempeuh ze-etna dingin leitung bupah a hong tungding lungkhamna panin kei zong note ka hong suaktasak ding hi.

			</verse>
		</category>
		<category id="66">
			<verse book="2" chapter="14" verse="14">{ Topa } in note-a' dingin hong dosak ding a, note ahih leh na om hithiat ding uhhi bek hi," a ci hi.
			</verse>
			<verse book="2" chapter="23" verse="7">A manlopi-a mi mawhsak ding panin kikem unla, a dikpa leh thumanpa that kei un. Banghang hiam cihleh a gilo mi ka khah kei ding hi.
			</verse>
			<verse book="2" chapter="33" verse="14">{ Topa } in Moses kiangah, "Nang tawh kong pai ding a, lungsim tawlngakna hun nang kong pia ding hi," a ci hi.
			</verse>
			<verse book="7" chapter="6" verse="23">Ahih hangin { Topa } in ama kiangah, "Nopna na tungah hong om ta hen; lau kei in, na si kei ding hi," a ci hi.
			</verse>
			<verse book="19" chapter="4" verse="8">Nuamtakin lumin ka ihmu ta ding hi; Banghang hiam cihleh { Topa } aw, nangmah bek in lungmuan'na munah na hong omsak hi.
			</verse>
			<verse book="19" chapter="16" verse="8">{ Topa } ka maingat tawntung a, ka taklamah amah om ahih manin ka kiling kei ding hi.
			</verse>
			<verse book="19" chapter="16" verse="11">Nangmah in nuntakna lampi keimah nong lak hi. Nangma omna munah lungdamna lianpi om a, nangma taklamah nop tawntungnate a om hi.
			</verse>
			<verse book="19" chapter="18" verse="2">{ Topa } pen keima suangpi, ka munkip muan'huai, kei a hong honkhiapa, ka Pasian, ka suangpi, ka belhpa, ka lum, ka kihotkhiatna ki, ka munkip a hihi.
			</verse>
			<verse book="19" chapter="23" verse="1-6">Topa in tuu bang aa kei hong cing Pa hi aa, bangmah ka kisamkei ding hi. 2 Lonona-ah kei hong lumsak aa, tui kiangah kei hong paipih hi. 3 Ka nuntakna tha hong dimsak aa, ama Min aa dingin thuman lampi-ah kei hong kha hi. 4 Sihna lim guam sung nangawn ka nawk hangin siatna ka kihtakei hi. Banghang hiam cihleh kei tawh nang nong omkhawm hi. Na molhtum leh na ciangkhut in kei hong lungmuang sak hi. 5 Ka galte omna mai-ah kei aa ding an nong lui hi. Ka lu sathau nong nilh aa, ka hai a dimlet hi. 6 Hoihna leh Hehpihna in ka khan tawntungin hong zui taktak ding aa, Topa' inn sungah ka om tawntung ding hi. (HCN)
			</verse>
			<verse book="19" chapter="23" verse="1-6">{ Topa } pen tuucin' bangin hong cing hi a, kisapna teng kicing ta hi. 2 Lo nona-ah hong lumsak a, tuidam kiangah hong paipih hi. 3 Thahatna thak kei hong guan' hi. A hong ciamsa mah bangin-ah lampi manah kei hong kha hi. 4 { Topa } aw, kei hong ompih na hih manin khuamial thukpi ka nawk hangin ka lau kei hi. Na molhtum leh na ciangkhut in kei hong hu hi. 5 Keima galte' muhna munah an nong lui hi. Thupi takin nong pahtawi a, keima hai zong dimlet ta hi. 6 Na hoihna leh nong itna in ka khan'tawnin a hong zuih ding tel takin-ah ka thei ta a, a tawntungin na inn sungah ka om ding hi. (TDM)
			</verse>
			<verse book="19" chapter="23" verse="1-6">TOPA in tuucin-a hong cingpa hi-a, bangmah ka kisam kei ding hi. 2 Lonona ah kei hong lumsak a, tuidam kiangah kei hong pi-in 3 ka hinna tha hong dim kik hi. Ama min hangin thumaanna lampite ah kei hong makaih hi. 4 Sihna e liim guam sung nangawn ka tawn zongin kei tawh omkhawm na hi manin siatna peuhmah ka kihta kei ding hi; na khetbuk le na ciangkhut in kei hong khamuangsak hi. 5 Ka galte ompi-in ka mai ah sabuai nong lui hi. Ka lu sathau nong nilh a; ka hai a dimlet hi. 6 Ka nuntak sung tawntung hoihna le itna in hong zui taktak dinga tuateh TOPA’ inn ah ka teng denta ding hi. (ZIV)
			</verse>
			<verse book="19" chapter="27" verse="1">{ Topa, } ka khuavak leh hong honpa a hihi. Kua kihta ding ka hi hiam? { Topa, } kei-a' dingin munmuan'huai a hihi. Bang laupih ding ka hi hiam?
			</verse>
			<verse book="19" chapter="33" verse="20-22">{ Topa } i ngak hi; amah pen eite hong huhpa leh i lum a hihi. 21 Ama min siangtho eite in muang ihih manin ama sungah i lungdam hi. 22 { Topa } aw, nang kong lamet uh mah bangin kote' tungah na itna kip hong omsak in.
			</verse>
			<verse book="19" chapter="34" verse="4">Keimah in { Topa } ka zong a, amah in kei hong dawngin, ka launa khempeuh panin kei hong honkhia hi.
			</verse>
			<verse book="19" chapter="37" verse="3-7">{ Topa } muang in la, gamtat hoih in. Gam nuamah teng in la, thumanin om in. 4 { Topa } sungah lungkim in; amah in na deihna hong pia ding hi. 5 { Topa } tungah na vai teng ap in. Amah muang in; amah in hong sem ding hi. 6 Amah in nangma dikna khuavak bangin, nangma thumanna nitaang bangin hong langsak ding hi. 7 { Topa' } mai-ah khawl dide in la, lungduai takin ngak in. A hihna a daupaipa tung leh siatna a bawlpa tungah kilungso tawmsak ke'n!  
			</verse>
			<verse book="19" chapter="42" verse="5">Banghangin khakunkun a, lunghimawh niloh ka hi hiam? Pasian' sungah lametna nei ning; Banghang hiam cihleh kei a hong huh ka Pasian ka phatkik ngawn ding hi.
			</verse>
			<verse book="19" chapter="46" verse="1-3">Pasian, i belh leh i thahatna hi a, haksat hunin a hong huh pahpahpa a hihi.  2-3 Tua ahih ciangin, leitung kikhinin, mualte tuipi sung a kiden'na zongin, a tuite ging zuazua-in phuan zuazua a, hih gin'na hangin mual liante a ling zongin, i lau kei ding hi. 
			</verse>
			<verse book="19" chapter="46" verse="10">"Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi," a ci hi.
			</verse>
			<verse book="19" chapter="55" verse="22">{ Topa } tungah na vangik nga in, amah in hong huh ding hi. Amah in mi thumante kilingsak ngeilo ding hi.
			</verse>
			<verse book="19" chapter="56" verse="3">Kei ka lau ciangin nangmah ka hong muang hi.
			</verse>
			<verse book="19" chapter="56" verse="11">lunghihmawhna khat zong nei hetloin Pasian ka muang hi. Mihing lellelte in kei, bang hong cihzo ding ahi uhhiam?
			</verse>
			<verse book="19" chapter="62" verse="1">Dai dide-in Pasian bek ka ngak a, ama hong hotkhiat ding muangin ka om hi.
			</verse>
			<verse book="19" chapter="62" verse="5">Amah bek ka muan' ahih manin, daitakin Pasian bek ka ngak hi.
			</verse>
			<verse book="19" chapter="65" verse="5-7">Tuipi gamla pente leh leimong khempeuhte' lamet, kote a hong honkhia Pasian, 6 a thahatna tawh mualte a bawl, vangliatna tawh a kidim, 7 tuipi gingte, tuihualte, mi gamlumte a daisakpa aw,
			</verse>
			<verse book="19" chapter="89" verse="8-9">Vanglian { Topa } Pasian aw, na khempeuhah na thutak a, nangmah bangin a vanglian kua om ahi hiam, { Topa } aw. 9 Nang in tuipi khang na uk a, a tuihualte a san' ciangin na daiisak hi.
			</verse>
			<verse book="19" chapter="91" verse="1-7">Sangpenpa' liahna sung, Vanglianpa' liim sungah a om mi khempeuh in 2 { Topa' } tungah, "Ka bukna leh ka munkip muan'huai, ka muan' ka Pasian na hi hi," ci ding uhhi. 3 Banghang hiam cihleh amah in thangsiahpa' thangzak leh a lauhuai pulnatna panin nang hong honkhia ding hi. 4 Amah in a khate tawh nang hong tuam ding a, ama khate' nuai-ah bukna ding na mu ding hi. Ama thumanna in nang hong dalin hong hu ding hi. 5 Nangmah in zana lauhuaina, sun-a thaltang leengte, khuamial lakah a vak khiankhian pulnatna, sun nitaang-a suksiatnate na kihta kei ding hi. 6-7 Na kiangah mi tul khat, na kimkotah mi tul sawm, hong tukin a sih hangin bangmah na ci kei ding hi. 
			</verse>
			<verse book="19" chapter="94" verse="18-19">{ Topa } aw, "Ka khe taal," ci-in ka ngaihsut ciangin na itna kip in kei hong kaito hi. 19 Ka lungsim ngaihsutna a tam mahmah ciangin kei na hong hehnem a, na hong lungdamsak hi.
			</verse>
			<verse book="19" chapter="107" verse="13-15">Tua ciangin amaute in a lungkhamna uhah { Topa } ko uh a, amau' cihmawhna panin amah in a honkhia hi. 14 Amah in khuamial sung leh a zing sung panin amaute lakhia a, amau a kihennate a botsat hi. 15 Ama itna kip leh mihing tate tungah a lamdang a nasepnate hangin amaute in { Topa } tungah lungdamna ko ta uh hen.  
			</verse>
			<verse book="19" chapter="107" verse="29-30">Amah in huihpi daisak a, tuipi hualte a bei hi. 30 Tua ciangin, tua tuihualte a khawl manin amaute a lungdam uhhi. Amah in amaute' utna khua-ah a paipih hi.
			</verse>
			<verse book="19" chapter="119" verse="28">Dahna in kei hong vukcip hi. Nangma thu omsa bangin kei hong thakhauhsak in.
			</verse>
			<verse book="19" chapter="121" verse="1-8">Keimah in mualtung lam ka ento hi. Keimah huhna koi lai pan hong pai ding ahi hiam? 2 Van leh lei a bawl { Topa' } kiang panin keimah huhna hong pai hi. 3 Amah in ka khe taalsaklo ding a, kei hong kempa lusulo ding hi. 4 En un, Israel a kempa lusulo a, zong ihmulo hi. 5 { Topa } in nang hong cing ding a, nangmah a hong hu dingin na kiangah hong om hi. 6 Sunin ni in nang hong gimsaklo ding a, zanin kha in zong nang hong sukhalo ding hi. 7 { Topa } in siatna khempeuh panin nang hong hu ding a, amah in a muan'huai-in nang hong kem ding hi. 8 { Topa } in tu-a kipan a tawntungin na vaksuk na vaktohna-ah nang hong kem ding hi.
			</verse>
			<verse book="19" chapter="131" verse="2">A nu' nawi tawh a kikhenta naupang bangin daitakin ka om dide zota hi. A dai hithiat-a om naupang tawh ka kibangta hi.
			</verse>
			<verse book="19" chapter="139" verse="1">{ Topa } aw, nangmah in kei na hong entel a, nong thei khin hi.
			</verse>
			<verse book="20" chapter="1" verse="33">Ahi zongin ka thugenna a ngaite in lungnopna ngah ding uh a, launa neilo-in nuamtakin om hithiat ding uhhi," a ci hi.
			</verse>
			<verse book="20" chapter="3" verse="5-6">Na lungsim khempeuh tawh { Topa } muang in la, nang' theihna suang kei in. 6 Na hihna khempeuhah amah phawk in. Tua hi leh lampi man amah in hong lak ding hi.
			</verse>
			<verse book="20" chapter="12" verse="25">Lunghihmawhna in lungkhamna piangsak a, kampau hoih in mi lungdamsak hi.
			</verse>
			<verse book="20" chapter="18" verse="10">{ Topa' } min pen tausang muan'huai tawh kibang a, thuman mite in belin lungmuangin om thei uhhi.
			</verse>
			<verse book="20" chapter="29" verse="25">Midangte kihtakna in hong lunghimawhsak a, { Topa } muan'na in hong lungmuangsak hi.
			</verse>
			<verse book="21" chapter="10" verse="4">Nang tungah gam ukpa a heh leh na nasep za taisan pah kei in. Dai tak-a om hithiatna in khialhna lianpi maisak thei hi.
			</verse>
			<verse book="23" chapter="7" verse="4">ama tungah, ‘Kidawm in la, om khinkhian in. Lau kei in. Syria kumpipa Rezin leh Remaliah' tapa' hehna pen, sing tumbang nih a khute tawh kibang lel ahih manin na lung gimsak kei in.
			</verse>
			<verse book="23" chapter="11" verse="9">Ka mual siangtho buppi tungah amaute khatlekhat kiliamsak lo ding uh a, kisusia lo ding uhhi. Banghang hiam cihleh tuite in tuipi omna a tuamcip mah bangin leitungah { Topa}' thu theihna kidim ding hi.
			</verse>
			<verse book="23" chapter="26" verse="3">{ Topa } aw, nang hong muang a, nangma tungah a lungsim khempeuh a koih mipa lungnopna kicing pia ta in.
			</verse>
			<verse book="23" chapter="30" verse="15-16">Banghang hiam cihleh Israel-te' Siangtho Pa, Topa { Pasian } in, "Kihei kikna leh khawlna bek tawh note in suahtakna na ngah ding uhhi. Daitakin omna leh muan'na pen nomau' thahatna hi ding hi," a ci hi. Ahih hangin note na tuaci kei uh a, 16 "Hilo! Sakol tung tuangin manlang takin i tai ding hi," ci na hih uh ciangin note na taikhia ding uhhi. "Sakol zaptel tungah i tuang ding hi," ci na hih uh ciangin note hong delh mite zong zaptel ding hi.
			</verse>
			<verse book="23" chapter="30" verse="18">Tua ahih ciangin note hong hehpih nuamin { Topa } in hong ngak a, note tungah hehpihna hong lah ding amah kipakta hi. Banghang hiam cihleh { Topa } pen a thutang Pasian hi a, amah a muangte khempeuh thupha ngah a hihi.
			</verse>
			<verse book="23" chapter="40" verse="28">Thei nailo a, za nailo na hi hiam? { Topa } pen tawntung Pasian hi a, leitung mong khempeuh dong a Piangsakpa a hihi. Amah gimlo a, zong tawllo hi. Ama thu theihtelna kigen zolo hi.
			</verse>
			<verse book="23" chapter="43" verse="1-2">Ahih hangin Jacob aw, nangmah hong piangsakpa, Israel aw, nangmah hong bawlpa, { Topa } in tu-in hih bang ci hi: "Hong honkhia khin ka hih manin lau kei in. Na min tawh kong sam khinzo a, nang pen kei-a' na hi hi. 2 Tuite na kantan ciangin nang kong ompih ding a, gunte na kantan ciangin tui in hong tuumlo ding hi. Mei kantanin na pai ciangin na kang kei ding a, meikuangte in nang hong kangtumlo ding hi. 
			</verse>
			<verse book="23" chapter="54" verse="10">Banghang hiam cihleh mual liante kihemin, mual neute a kikhin zongin nang kiang panin ka itna kip paikhia ngeilo ding a, na nopsakna ding ka thuciamna kinlo ding hi, nang a hong hehpih { Topa } in ci hi.
			</verse>
			<verse book="25" chapter="3" verse="57">Na hong dawng a, a laulo dingin thu nong pia hi.
			</verse>
			<verse book="36" chapter="3" verse="17">{ Topa } na Pasian un note hong ompih a, ama vangliatna in hong gualzosak hi. Note tungah { Topa } lungkim ding a, ama hong itna tawh hong thakbawl ding hi. Note' hangin { Topa } lungdamin la sa ding a,
			</verse>
			<verse book="38" chapter="10" verse="11">Amaute in lungkhamna tuipi a phutkhak uh ciangin keimah in tuihualte ka vatmai ding a, Nail gun tuithukte kangcip ding hi. Assiria mite ka niamkhiat ding a, Egypt in a vangliatna taan ding hi.
			</verse>
			<verse book="40" chapter="6" verse="25-27">"Tua ahih ciangin note kiangah kong genin-ah: Na nuntakna dingun bang ne-in bang dawn ding cih ahi a, na pumpi uh-a' dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hilo ahi hiam? 26 "Vanah a leeng vasate ngaihsun dih un: Amaute in khai tuhlo, an zong lalo, sal sungah zong khollo napi-in vantungah a om na Pa un tuate a nek ding uh tasamsak lo hi. Tua vasate sangin note manphazaw thampek hilo na hi uhhiam? 27 Na lunghihmawh manun kua in na khan' uh kum bangzah sotto thei na hi uhhiam?
			</verse>
			<verse book="40" chapter="6" verse="31-34">Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. 32 (Gentail mite in lunghihmawh penin a neihte uhhih bangte a hihi.) Hih nate khempeuh na kisap lamtak uh vantungah a om na Pa un a thei hi. 33 Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi. 34 "Tua ahih manin zingciang huna ding ma lungkham masa kei un. Zingciang thu ding ama thu-in omsak lel un. Tuni thu pen tuni thu mah tawh beisak unla, lungkham ding behlap se kei un.
			</verse>
			<verse book="40" chapter="8" verse="24-27">Thakhat thu-in huihpi hong nung ahih manin tuihualte in gunkuang tum dekdek a, ahi zongin Zeisu a ihmu hi. 25 Nungzuite in Zeisu va phong uh a, "Topa aw, ka si dektak uhhi; hong hon in," a va ci uhhi. 26 Zeisu in, "Banghangin tuaci lau na hi uhhiam? Na upna uh neu mahmah hi," a cih khit ciangin tho-in huihpi leh tuihualte thu pia a, a dai dide pah hi. 27 A nungzuite in lamdangsa mahmah uh a, "Huihpi leh tuihualte nangawn in ama thu mang ahih manin hih mipa a bangci mi hi ding ahi hiam?" a ci uhhi.
			</verse>
			<verse book="40" chapter="11" verse="28-29">Vangik pua aa a gim mi khempeuhte aw, ka kiangah hong pai ta un. Tawldamna ka hong pia ding hi. 29 Keima hakkol na kisuan unla, kei kiangah kisin ta un. Banghang hiam na cih uhleh, keimah in lungsimniam mi ka hihi. Note in lungsim noptuamna zongh na ngah ding uhhi. 30 Banghang hiam na cih uhleh, ka hakkol puak nopaa ka van zongh a zang hi." ci-in Zeisu in a gen hi. (HCN)
			</verse>
			<verse book="40" chapter="11" verse="28-30">"Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi. 29 Keima hakkol zangin kisuan unla, kei kiangah hong kisin dih un. Kei pen kiniamkhiatin neem hithiat ka hih manin ka kiangah na tawl uh a dam ding hi. 30 Banghang hiam cihleh note kong suat ding ka hakkol nuam a, na puak ding uh van zong a zang mah ahi hi," ci-in a genkhia hi. (TDM)
			</verse>
			<verse book="40" chapter="11" verse="28-29">"Vangik pua a gim mite khempeuh aw, ka kiangah hong pai ta un; tawldamna kong pia ding hi. 29 Keima hakkol kisuan unla kei kiangah kisin ta un. Ahang in, keimah lungsim nem le lungsim ki niamkhiat mi ka hi hi, na hinna un tawldamna a ngah ding hi. 30 Ahang in, ka hakkol nuam in ka van zong a zang hi. (ZIV)
			</verse>
			<verse book="41" chapter="4" verse="39-40">Zeisu zong tho-in, "Nung nawn kei in," ci-in huihpi thu pia a, tuihualte kiangah, "Kilok nawn kei un," a ci hi. Tua ciangin huihnung khawlin dai khipkhep pah hi. 40 Tua ciangin Zeisu in a nungzuite kiangah, "Banghangin lau na hi uhhiam? Tu ciangdong upna nei nailo na hi uhhiam?" a ci hi. 
			</verse>
			<verse book="43" chapter="14" verse="1-3">Tua ciangin Zeisu in a nungzuite kiangah, "Note lunghimawh kei un. Pasian um unla, kei zong hong um un. 2 Note' omna ding mun a bawlkhol dingin a pai ding ka hihi. Ka Pa' innsungah omna ding mun tampi om hi. A omlo ding hi leh hih bangin thu ka hong gen kei ding hi. 3 Kei va pai-in note' omna ding mun ka va bawlkholh khit ciangin keima omna munah note na hong om theihna dingun note a hong la dingin ka hong paikik ding hi.
			</verse>
			<verse book="43" chapter="14" verse="27">Note tungah keima neih bang lungnopna ka hong pia ding hi. Tua ka hong piakding lungnopna pen leitung mite in a piaktheih a kiplo lungnopnate pawl hilo hi. Tua ahih manin lau kei unla, zong lungkham kei un. 
			</verse>
			<verse book="43" chapter="16" verse="33">Keimah tawh na hong kipawlna uh hangin lungnopna na neihtheihna dingun hih thu a hong gen ka hihi. Leitung gimna na thuak ding uhhi. Ahi zongin keimah in leitung nate zo khinta ka hih manin lungnuamin om un," a ci hi. 
			</verse>
			<verse book="43" chapter="20" verse="26">Tua zawh nipikal khat ciangin nungzuite zong innsung khatah kikhawm leuleu uh a, tua hunin Thomas zong a om hi. Amaute kong kikhaknelh uhhinapi-in Zeisu hong pai-in amaute lakah hong ding a, "Nopna ngah ta un," ci-in a hopih khit ciangin
			</verse>
			<verse book="44" chapter="2" verse="38">Tua ciangin Peter in amaute kiangah, "Na mawhna uh kisik unla, na mawhna uh hong kimaisak theihna dingin Zeisu Christ min tawh tui kiphum ciat un. Tua hi leh Pasian' piakkhong Khasiangtho na ngah ding uhhi.
			</verse>
			<verse book="45" chapter="8" verse="28">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi.
			</verse>
			<verse book="45" chapter="8" verse="31">Hihteng bang ahih khit ciangin bang gen ding om nawn ahi hiam? Pasian in eite hong koppih peuh leh kua in eite hong zo zo ding ahi hiam?
			</verse>
			<verse book="45" chapter="16" verse="20">Tua hi leh eite tungah nopsakna a hong pia thei Pasian in Satan tuancilin note' khenuai mi hong hisak baih ding hi. I Topa Zeisu Christ hong hehpihna thupha, note tungah om ta hen.
			</verse>
			<verse book="46" chapter="7" verse="32">Note, lunghihmawhna tawh na kipelhding uh ka hong deihsak hi. Zi a neilote in Topa a lungdamsak theihna dingun Topa' thu bek kinin nei uhhi.
			</verse>
			<verse book="48" chapter="5" verse="22">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi.
			</verse>
			<verse book="49" chapter="3" verse="12">Amah tawh i kipawlna leh amah i muan'na hangin kimuang takin Pasian kiangah paitheihna ding hun i nei hi.
			</verse>
			<verse book="50" chapter="4" verse="4-7">Topa sungah lungdam tawntung un, ka hong cihsa bangin tu-in zong lungdam un, ka hong ci kik hi. 5 Mi khempeuh tungah na dik un. Topa hong pai baih ta ding hi. 6 Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. 7 Mihingte in a theihtel zawhloh Pasian' hong piak lungsim nopna in, Christ Zeisu tawh na kipawlna uh hangin note hong lungnuamsak ding hi. 
			</verse>
			<verse book="55" chapter="1" verse="7">Banghang hiam cihleh Pasian in eite tungah meidawina lungsim hong guan'lo a, thahatna, ki-itna, pumpi ki-ukzawhna lungsim hong guan' hizaw hi.
			</verse>
			<verse book="58" chapter="13" verse="6">Tua ahih manin kimuan'na lungsim tawh hangtakin, "Topa, kei hong huhpa hi a, ka lau kei ding hi. Kua in bang hong cihzo ding ahi hiam?" ci ngam ni.
			</verse>
			<verse book="60" chapter="3" verse="14">A hoihin na gamtat manun gimna na thuak uh leh zong Pasian in thupha hong pia ding hi. Mite kihta kei unla, lunghihmawh ngaihsut kei un.
			</verse>
			<verse book="60" chapter="5" verse="7">Pasian in note hong kem ding ahih manin na lungkhamnate khempeuh uh ama kiang tun'pih un. 
			</verse>
			<verse book="62" chapter="2" verse="28">Ka itte aw, Christ hong kilatkik ciangin lungmuang takin i omtheihna ding leh ama hong pai Ni ciangin i bukbuk lohna dingin amah tawh kiptakin kipawl ni.
			</verse>
			<verse book="66" chapter="7" verse="1">Tua khit ciangin leitung kiu li-ah vantung mi li, kiu khatah khat ciat dingin leitung, tuipi tung, leh singkung khat peuhpeuh a mutkhak lohna dingin leitung huih lite lencipin a om uh ka mu hi.
			</verse>
			<verse book="66" chapter="21" verse="4">Amaute' mit panin khitui khempeuh nulsak ding hi. Thu luisate maimang khinta ahih manin sihna, dahna, leh na sa-a kahna cihte om nawnlo ding hi," a ci hi.

			</verse>
		</category>
		<category id="67">
			<verse book="1" chapter="6" verse="8">Ahih hangin Noah in { Topa' } maipha mu hi.
			</verse>
			<verse book="1" chapter="18" verse="3">"Ka tote aw, nong hehpihna-un na sempa hong kheng kei un.
			</verse>
			<verse book="1" chapter="19" verse="19-21">en un, note' muhna-ah na nasempa in maipha muzo a, ka nuntakna nong hutna uhah migitna lianpi kei tungah nong lak khin uhhi. Ahih hangin mualtung gamla ahih manin ka tun' ma-in siatna in kei hong pha-in ka si ding hi. 20 En un, gal-a om khuapi, taina dingin nai a, khuapi neu khat a hihi. Tua lai-ah hong taisak un — khuapi neu khat hilo ahi hiam? — tua hi leh ka suakta ding hi," a ci hi. 21Amah in ama kiangah, "En in, na gensa khuapi ka lumlet lohna ding, hih maipha zong nang kong pia hi.
			</verse>
			<verse book="1" chapter="29" verse="17">Leah' mit-hah neem a, ahih hangin Rachel melhoihin ngaihbaang hi.
			</verse>
			<verse book="1" chapter="30" verse="27">Ahih hangin Laban in ama kiangah, "Kei, thu hong gen sak dih in. { Topa } in nangma hangin kei thupha hong piakna ka thei hi.
			</verse>
			<verse book="1" chapter="31" verse="2">Laban in nidang bangin maipha tawh amah a donlohna Jacob in mu hi.
			</verse>
			<verse book="1" chapter="31" verse="5">amaute kiangah, "Na pa un nidang bangin maipha tawh kei hong donlohna ka mu hi. Ahih hangin ka pa' Pasian in kei hong ompih hi.
			</verse>
			<verse book="1" chapter="32" verse="5">Keimah in bawngtal, la, tuuhon, nasem pasal, leh nasem numeite ka nei hi. Na mai-ah maipha ka muh theihna dingin ka topa tungah a gen dingin kong sawl hi, ci hi’, ci un," a ci hi.
			</verse>
			<verse book="1" chapter="32" verse="20">Note in, ‘Tua thamloin na nasempa Jacob ka nung uhah om hi,’ na ci ding uhhi," a ci hi. Banghang hiam cihleh amah in, "Ka mai-ah a pai letsong tawh amah ka lungdamsak zo khading a, tua khit ciangin ama maipha ka mu ding hi. Amah in kei hong sang khading hi," ci-in a ngaihsun hi.
			</verse>
			<verse book="1" chapter="33" verse="8-10">Esau in, "Ka kituahpih hih a honte khempeuh bang na cihnopna ahi hiam?" a ci hi. Jacob in dawngin, "Ka topa' maipha zon'na ding," na ci hi. 9 Ahih hangin Esau in, "A kicing nei ing, sanggam aw; nang' neihte nangma-a' dingin kem in," a ci hi. 10 Jacob in, "Hilo hi, nang' tungah hong thum ing. Na muhna-ah maipha ngah ka hih leh ka khutsung panin ka letsongte hong sang in. Banghang hiam cihleh hih banga maipha tawh kei nong san'na, na maitang ka muh ding pen Pasian' maitang muh tawh kibang taktak hi.
			</verse>
			<verse book="1" chapter="33" verse="15">Tua ahih ciangin Esau in, "Kei tawh a om mite pawlkhat, nang' kiangah hong nusia ning," a ci hi. Ahih hangin amah in, "A kisapna bang om ahi hiam? Ka topa' muhna-ah kei maipha hong ngahsak in," a ci hi.
			</verse>
			<verse book="1" chapter="34" verse="11">Shekhem in a numei' pa leh a numei' sanggamte' kiangah, "Note' mai-ah maipha hong musak unla, kei' tunga nong cih peuhpeuh uh kong pia ding hi.
			</verse>
			<verse book="1" chapter="39" verse="4">Tua ahih ciangin Joseph in ama mai-ah maipha ngahin ama na sem a, amah in a innsung ukpa-in bawlin a neih khempeuh a uk dingin a koih hi.
			</verse>
			<verse book="1" chapter="39" verse="6">Tua ahih ciangin amah in a neih khempeuh Joseph' khutsungah ap hi. Joseph nei khin ahih manin amau nupa sungthu lobuang thudangte lunghihmawh dingin ngaihsunlo hi. Tu-in Joseph ngaih baangin a mel hoih hi.  
			</verse>
			<verse book="1" chapter="39" verse="21">Ahih hangin { Topa } in Joseph ompihin ama tungah itna kip lak a, thong kempa' muhna-ah amah maipha a pia hi.
			</verse>
			<verse book="1" chapter="47" verse="29">Israel a sih ding hun a nai ciangin, amah in a tapa Joseph samin ama kiangah, "Tu-in na muhna-ah maipha ka ngah leh, ka phei nuai-ah na khut hong koih in la, thumantak leh citakin kei nong bawl ding thu hong ciam in. Egypt-ah kei hong vui kei in la,
			</verse>
			<verse book="1" chapter="50" verse="4">Ama hangin kahna hun a bei ciangin Joseph in Faro' innkuante kiangah, "Tu-in note' mai-ah maipha ka ngah leh Faro' kiangah thu nong va gensak ding uh kong thum hi.
			</verse>
			<verse book="2" chapter="3" verse="21">"Keimah in Egypt mite' muhna-ah hih mihingte maipha ka pia ding hi. Note na paikhiat uh ciangin, a hawm guakin na pai kei ding uhhi.
			</verse>
			<verse book="2" chapter="11" verse="3">{ Topa } in Egypt mite' muhna-ah mite maipha pia hi. Tua thamloin, mipa Moses pen Egypt leitang tung, Faro' nasemte' muhna, leh mite' muhna-ah lian mahmah hi.
			</verse>
			<verse book="2" chapter="12" verse="36">Amau' ngette a piakna dingun { Topa } in Egypt mite' muhna-ah Israel mite maipha a pia hi. Tua bangin amaute in Egypt mite' na a sut uhhi.
			</verse>
			<verse book="2" chapter="33" verse="12">Moses in { Topa' } kiangah, "Thei in; nangmah in keima kiangah, ‘Hih mite paipihto in,’ nong ci hi. Ahih hangin kei tawh nong sawlkhop ding mi kei nong theisak nai kei hi. Ahi zongin nangmah in, ‘Na minin nang kong thei a, ka mai-ah maipha zong na mu khin hi,’ nong ci khin hi. 13 Tua ahih ciangin tu-in nang tungah kong thum hi; na muhna-ah maipha ka ngah leh keimah in nang hong thei-in, na muhna-ah maipha ka ngah theihna dingin tu-in nangma geelnate kei hong lak in. Hih minam pen nangma mite ahihna zong ngaihsun in," a ci hi. 
			</verse>
			<verse book="2" chapter="33" verse="16-17">Banghang hiam cihleh keimah leh nangma mite in nangma muhna-ah maipha ka ngahna uh bang ci-in kithei ding ahi hiam? Leitunga om mi khempeuh tungah keimah leh nangma mite ka tungnun'na uh pen kote tawh nang nong paikhopna hilo ahi hiam?" a ci hi. 17 { Topa } in Moses kiangah, "Nangma gensa hih thu mahmah keimah in ka hih ding hi. Banghang hiam cihleh ka muhna-ah nang in maipha na ngahzo a, na minin nang kong thei hi," a ci hi.
			</verse>
			<verse book="2" chapter="34" verse="9">Amah in, "Tu-in na muhna-ah maipha ka muh leh, { Topa } aw, kong thum hi; lungkhauh mite ka hita uh zongin kote' kiangah { Topa } hong pai in. Kote' mawhna leh kote' khialhna hong maisak in la, nangma mi dingin kote hong sang in," a ci hi.
			</verse>
			<verse book="4" chapter="6" verse="26">{ Topa } in note tungah a maipha hong pia hen la, note tungah nopsakna hong pia ta hen,’ ci-in thupha pia uh hen.
			</verse>
			<verse book="4" chapter="11" verse="11">Moses in { Topa' } kiangah, "Banghangin na nasempa hong hici bawlsiat na hi hiam? Banghangin na maipha hong musak loin, hih mi khempeuhte' tavuan kei' tungah hong suan na hi hiam?
			</verse>
			<verse book="5" chapter="24" verse="1">"Mi khat in zi la-in a ten'pih ciangin, tuanu tungah kilawm lohna a om manin numei in a pasal' mitah maipha mulo a, amah in makna lai gelhin ama tungah pia-in ama inn panin sawlkhia a, a pasal' inn panin amah kihem khia-in,
			</verse>
			<verse book="5" chapter="28" verse="49">{ Topa } in a gamlapi leimong panin muvanlai leeng bangin a manlang, amau' pau na theihloh uh minam, thukhualna a neilo minam, khangham mite a zahtaklo, khangno mite tungah maipha zong a lak tuanlo minam khat, note' langkhatah hong paipih ding a,
			</verse>
			<verse book="5" chapter="33" verse="16">leitung leh a tunga om letsong hoihpente leh sawlbawk lakah a tengpa' maipha tawh thupha pia ta hen. Hihte khempeuh, Joseph tungah tung hen la, a sanggamte lakah ulian ahi mipa' lu tungah tung ta hen.
			</verse>
			<verse book="5" chapter="33" verse="23">Naftali minamte thu genin, "O Naftali, maipha tawh nuam a sa, { Topa' } thupha tawh a kidim, bualtuite leh leitaw lam a neipa," a ci hi.
			</verse>
			<verse book="8" chapter="2" verse="2">Tua ciangin Moab mi Ruth in Naomi kiangah, "Lo-ah hong kuansak in la, maipha ka muhna peuhpeuhpa' nungah anvuite lakah a sang hong tawmsak in," a ci hi. Tua ciangin amah in, "Pai in, ka tanu aw," a ci hi.
			</verse>
			<verse book="8" chapter="2" verse="10">Tua ciangin amah a mai-in lei-ah puk a, leilakah kunin ama kiangah, "Kei gamdang mi khat hinapi, hih banga kei nong phawkna dingin Banghangin na mai-ah maipha ngah thei ka hi hiam?" a ci hi.
			</verse>
			<verse book="8" chapter="2" verse="13">Tua ciangin Ruth in, "Ka topa aw, kei tungah nong dik mahmah hi; Banghang hiam cihleh kei pen na nasem numeite hilo napi-in na nasemnu' tungah migitna kam nong pau hi," a ci hi.
			</verse>
			<verse book="9" chapter="1" verse="18">Tua ciangin numei in, "Nangma mitah na nasemnu maipha hong musak in," a ci hi. Tua ciangin tua numei pai-in an ne a, dahmai pua nawnlo hi.
			</verse>
			<verse book="9" chapter="2" verse="26">Tu-in naupang Samuel a pumpi khangin { Topa } leh mite' maipha a ngahtoto hi. 
			</verse>
			<verse book="9" chapter="13" verse="12">keimah in, ‘Tu-in Filistia-te keimah hong hih dingin Gilgal-ah hong paisuk ding uh a, keimah in { Topa' } maipha ka ngen nai kei hi,’ ka ci hi. Tua ahih ciangin keimahmah kisawl tawmin meihal biakna ka pia hi," a ci hi.
			</verse>
			<verse book="9" chapter="16" verse="22">Saul in Jessi kiangah mi sawlin, "Keima nasepna-ah David hong omsak in. Amah ka pahtak mahmah mi khat ahi hi," cisak hi.
			</verse>
			<verse book="9" chapter="25" verse="8">Na tangvalte uh dong lecin amaute in nang kiangah hong genthei ding uhhi. Tua ahih ciangin ka tangvalte maipha na musak in; Banghang hiam cihleh pawi ni-in kong pai uhhi. Na neih sung pan nong piak theih peuhpeuh na nasemte leh na tapa David tungah pia in,’ ci un," a ci hi.
			</verse>
			<verse book="9" chapter="29" verse="6">Tua ciangin Akhish in David samin ama kiangah, "{ Topa } a nungta ahih mah bangin, nang na thuman a, hih vai-ah kei tawh hong kuankhia-in na ciah ding man ka sa hi. Banghang hiam cihleh kei kiangah nong pai-a kipan tuni dong nang tungah khialhna bangmah ka mu kei hi. Ahih hangin uliante in nang hong thukimlo uhhi.
			</verse>
			<verse book="10" chapter="14" verse="22">Tua ciangin Joab lei-ah maipuksuk a, zahtakna bawlin kumpipa thupha a pia hi. Tua ciangin Joab in, "Kumpipa in a nasempa' ngetna a piakna-ah, tuni-in ka to kumpipa nangma muhna-ah maipha ka muhna na nasempa in ka thei hi," a ci hi.
			</verse>
			<verse book="10" chapter="15" verse="25">Tua ciangin kumpipa in Zadok kiangah, "Pasian' Thuciamna Singkuang khuapi sungah puakik in. { Topa' } maipha ka muh nak leh, amah in kei hong paipih kikin Thuciamna Singkuang leh a omna mun hong musak kik ding hi.
			</verse>
			<verse book="10" chapter="16" verse="4">Tua ciangin kumpipa in Ziba kiangah, "En in, Mefibosheth' neihsa khempeuh tu-in nangma-a' ahi hi," a ci hi. Tua ciangin Ziba in, "Kei, nangma nasempa ka hi hi; ka to kumpipa' muhna-ah maipha hong musak tawntung in," a ci hi.
			</verse>
			<verse book="10" chapter="20" verse="11">Tua ciangin Joab' mite khat Amasa' kiangah dingin, "Joab a gum peuhmah, leh David-a' ahi mi peuhmah in Joab zui un," a ci hi.
			</verse>
			<verse book="11" chapter="8" verse="52">Na nasempa' hong thumna leh na mi Israel-te' hong thumna-ah maipha tawh hong en tawntung in la, nang hong sap peuhmah uh ciangin amaute na bil na ngat in.
			</verse>
			<verse book="11" chapter="11" verse="19">Hadad in Faro' mai-ah maipha lianpi mu a, amah in ama zi Tahpenes' sanggamnu tawh kitengsak hi. 
			</verse>
			<verse book="11" chapter="13" verse="6">Tua ciangin kumpipa in Pasian' mipa kiangah, "Tu-in { Topa } na Pasian' maipha kunh in la, ka khut a ngei a batna dingin thu hong ngetsak in," a ci hi. Tua ciangin Pasian' mipa in { Topa' } tungah kunh hi. Tua ciangin kumpipa' khut a ngei bangkik a, a nidanga mah hong bang hi.
			</verse>
			<verse book="12" chapter="5" verse="1">Syria kumpipa' galkap a uk Naaman pen kumpipa' maipha a ngah ulianpi khat a hihi. Banghang hiam cihleh { Topa } in ama hangin Syria mite gualzawhna pia hi. Amah a thahat a vanglian khat hi a, ahih hangin amah a phak a hihi.
			</verse>
			<verse book="16" chapter="2" verse="7-8">Tua ciangin kumpipa kiangah, "Kumpipa na thukim leh, Judah gam ka tun' dong amaute in hong paisuaksak theihna dingun Eufratis Gungal gamsung a uksawn mite ka piak ding laikhakte, 8 leh biakinn hutna ding munmuan'huai kongpi ding, khuapi kulh ding, leh ka omna ding inn lamna dingin sing hong piaktheihna dingin kumpipa' tulak a kem Asaf' tungah piak ding laikhak zong, kei tungah hong pia in," ka ci hi. A dik ka Pasian in kei hong ompih ahih manin kumpipa in ka ngette hong pia hi.  
			</verse>
			<verse book="17" chapter="2" verse="15-17">Mordekai in ama tanu dingin a lak a innlak pa Abihail' tanu Esther pen kumpipa kiangah a pai ding hun a tun' ciangin, numeite a uk kumpipa' innsungmangpa Hegai' gen teng lobuang kizepna ding puan dang bangmah ngenthuah lo hi. Tu-in Esther a mu mi peuhmah in hoihsa kim uhhi. 16 Ama uk a kum sagihna, kha sawmna ahi Tebeth kha sungin kumpi innsung Kumpi Ahasueras' kiangah Esther a kipaipih ciangin, 17 kumpipa in ama numei dangte khempeuh sangin itzaw a, a nungak dangte khempeuh sangin limbawl zaw hi. Tua hi a, kumpi lukhu amah khusakin Vashti' tangin kumpinu a suaksak hi.
			</verse>
			<verse book="17" chapter="5" verse="2">Inntualah Kumpinu Esther dinga a om kumpipa in a muh ciangin Esther in kumpipa' maipha ngah a, kumpipa in a khuta a tawi kumpi ciangkhut pen Esther' lamah a zan hi. Tua ciangin Esther in hong naihin tua ciangkhut dawn va lawng hi.
			</verse>
			<verse book="17" chapter="5" verse="8">Topa aw, nong hehpih zawh a, na lung a kim a, kong nget thu nong piakzawh ding leh, note gel-a' dingin ka na bawl an a ne dingin zingciangin kumpipa leh Haman hong pai un. Zingciangin nong cih bangin ka deihna kong gen ding hi," a ci hi.
			</verse>
			<verse book="17" chapter="7" verse="3">Tua ciangin Kumpinu Esther in dawngin, "Kumpipa in nong hehpih-zawh a, kumpipa in hoih na sak leh, kong nget kong thumnop thu pen keimah leh ka mipihte sihna tawh nong kipelhsakna ding a hihi.
			</verse>
			<verse book="17" chapter="8" verse="5">tua ciangin Esther thoto-in kumpipa mai-ah dingin, "Kei nong hehpihzawh a, hih ka ngaihsutna man na sak a, hoih na sak leh, na ukna gamsung khempeuhah a om Jew mite thahna ding a sawmna-in Agag-te beh Hammedatha' tapa Haman in a laigelhte dawhkikna dingin lai khat gelhsak in.
			</verse>
			<verse book="18" chapter="11" verse="19">Kuamah kihtak neiloin nuamtakin na om ding a, mi tampi in nangma maipha hong zong ding uhhi.
			</verse>
			<verse book="18" chapter="33" verse="26">Tua ciangin Pasian in ama thungetna pia ding a, amah in lungdamna tawh Pasian bia ding a, Pasian in ama-a' dingin thu a hoihlamin a heisakkik ding hi.
			</verse>
			<verse book="19" chapter="5" verse="12">{ Topa } aw, thuman mi thupha na pia a, lum tawh dal bangin deihsakna tawh na dal hi.
			</verse>
			<verse book="19" chapter="23" verse="5">Keima galte' muhna munah an nong lui hi. Thupi takin nong pahtawi a, keima hai zong dimlet ta hi.
			</verse>
			<verse book="19" chapter="30" verse="7">{ Topa } aw, nong deihsakna tawh mual kip bangin kei nong phut khin hi. Ahi zongin tu-in na maitang na seel a, kei ka khasia hi.
			</verse>
			<verse book="19" chapter="44" verse="3">Banghang hiam cihleh amaute in namsau tawh leitang ngahlo uh a, amau' khut in amaute' tungah gualzawhna pialo hi. Na khut taklam leh na baan, na hehpihna maipha hizaw hi. Banghang hiam cihleh amaute tungah nang na lungkim hi.
			</verse>
			<verse book="19" chapter="41" verse="11">Ka galte in keimah hong zolo ding a, keima tungah nong lungkimna ka thei ding hi.
			</verse>
			<verse book="19" chapter="45" verse="12">Mi haupen ahi Taia mite in na manpha namkim letsong tawh nang hong maivil ding uhhi.
			</verse>
			<verse book="19" chapter="77" verse="7">"Topa in hong nial paisuakin, kei tungah maipha hong piakiklo ding hiam?
			</verse>
			<verse book="19" chapter="84" verse="11">Banghang hiam cihleh { Topa } Pasian pen eite a hong hupa a minthang i kumpi hi a, maipha leh pahtawina a hong piapa a hihi. Thumanin a gamta mite tungah { Topa } in na hoih bangmah sitlo hi.
			</verse>
			<verse book="19" chapter="85" verse="1">{ Topa } aw, nangma leitang na hehpih a, Jacob' nopsaknate a ngeina na bangsakkik hi.
			</verse>
			<verse book="19" chapter="86" verse="17">{ Topa } nangmah in kei hong huhin, nong thahatsakna hangin, kei hong mudahte in mu-in a zahhuaina dingun keima tungah na maipha hong lak in.
			</verse>
			<verse book="19" chapter="89" verse="17">Banghang hiam cihleh nangmah in nakpi takin kote na hong gualzosak a, kote hong angvanin na hong gualzosak hi.
			</verse>
			<verse book="19" chapter="101" verse="6">Leitungah a thuman mite kei tawh a om theihna dingin maipha ka pia ding a, paubaan'na omloin a gamta mi in keima na hong sem ding hi.
			</verse>
			<verse book="19" chapter="105" verse="4">{ Topa } leh ama huh ding zon' belin nei unla, a tawntungin ama maipha zong niloh un.
			</verse>
			<verse book="19" chapter="106" verse="4">{ Topa } aw, nangma teel mite' daupaina ka muh theihna ding, nangma minamte' kipakna sungah ka lungkim theihna ding, nangma luahte tawh ka minthan' khawm theihna dingin na mite tungah maipha na lah ciangin kei hong phawk in la, amaute na hotkhiat ciangin kei zong hong huh in.
			</verse>
			<verse book="19" chapter="112" verse="5">Cingh gamtatin mite tungah leitawi pia a, thutangin a gamta mite tungah thu a hoih hi.
			</verse>
			<verse book="19" chapter="119" verse="58">Ka lungsim khempeuh tawh na maipha kong ngen hi. Na thuciamna omsa bangin kei hong hehpih in.
			</verse>
			<verse book="20" chapter="3" verse="4">Tua hi leh, Pasian' mai leh mite' mai-ah maipha ngahin na ma vang ding hi.34Amah in mi kihisakte bangmahin simlo a, a kiniamkhiatte tungah maipha a pia hi.
			</verse>
			<verse book="20" chapter="8" verse="35">Kei hong mu mi in nuntakna a mu hi a, { Topa' } mai-ah maipha ngah a hihi.
			</verse>
			<verse book="20" chapter="11" verse="27">Thuhoih a hanciamte in pahtakna ngah a, siatna a hanciamte in siatna mah ngah hi.
			</verse>
			<verse book="20" chapter="12" verse="2">Mihoihte in { Topa' } maipha ngah a, siatna a gamtate amah in a mawhsak hi.
			</verse>
			<verse book="20" chapter="13" verse="15">Thungaihsut theihna maipha ngahna hi a, zuautatna in lungkhamna bek piangsak hi.
			</verse>
			<verse book="20" chapter="14" verse="9">Mihaite in a khialh hangun phamawh salo uh a, mipilte a khialh ciangun mawhmaisak ding deih uhhi.
			</verse>
			<verse book="20" chapter="14" verse="19">Migilote in mihoihte mai-et uh a, maipha a piak ding uh a thum uhhi.
			</verse>
			<verse book="20" chapter="14" verse="35">A hoihin a gamta a mite tungah kumpipa lungdam a, a gina-in a gamta lote gim a pia hi.
			</verse>
			<verse book="20" chapter="16" verse="15">Kumpipa maitai leh nuntakna hi a, ama pahtakna pen tuk hunin guah a zusak meiipi tawh kibang hi.
			</verse>
			<verse book="20" chapter="18" verse="22">Zi a muzote na hoih a mu hi a, { Topa' } maipha a ngah a hihi.
			</verse>
			<verse book="20" chapter="19" verse="6">A cingh mihaupa' maipha ngah ding ki-ut ciat a, na a piak mi khempeuh ama lawm a hihi.
			</verse>
			<verse book="20" chapter="19" verse="12">Kumpipa' hehna humpinelkai hawk bangin lauhuai a, ama pahtakna lopa tunga daitui taak bangin deihhuai hi.
			</verse>
			<verse book="20" chapter="21" verse="10">Migilote in thusia bekbek deih uh a, a lawmte nangawn zah tuanlo uhhi.
			</verse>
			<verse book="20" chapter="22" verse="1">Hauhna sangin min hoihna deihhuai zaw a, kham leh ngun sangin mi' hong thusimna deihhuai zaw hi.
			</verse>
			<verse book="20" chapter="28" verse="23">Mi khat tai-in thuhilh lecin tungthama phatna sangin a tawpna-ah lungdamzaw ding hi.
			</verse>
			<verse book="20" chapter="29" verse="26">Mi khempeuh in gam ukte' maipha ngah ding hanciam ciat uh a, ahi zongin { Topa' } kiang pan bekin thutang kingah hi.
			</verse>
			<verse book="20" chapter="31" verse="30">Ngaihbaan'na pen zuaupi hithei a, melhoihna zong maimang thei hi. Ahi zongin { Topa } a zahtak numei a phattaak a hihi.
			</verse>
			<verse book="23" chapter="27" verse="11">A hiangte a keu ciangin kitan hi. Nupite hong pai-in mei-in cih uhhi. Hih mite in khentel theihna neilo ahih ciangin amaute a bawlpa in amaute hehpihlo ding a, amaute a piangsakpa in amaute tungah maipha laklo ding hi.
			</verse>
			<verse book="23" chapter="49" verse="8">{ Topa } in ama mite kiangah, "Note hotkhiat ding hun a hong tun' ciangin maipha kong pia ding a, huhna nong ngetna uh ka hong pia ding hi. Note hong kemin ka hong hu ding a, note' tung tawnin mi khempeuh tawh thuciamna ka bawl ding hi. A kinusia na gamsung uhah note kong tengsakkik ding hi.
			</verse>
			<verse book="23" chapter="58" verse="8">Tua ciangin ka maipha pen phalvaktung hong bang ding a, note' tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi.
			</verse>
			<verse book="23" chapter="60" verse="10">Gamdang mite in na kulhte ciangkik ding uh a, amau' kumpite in nangma na hong sem ding uhhi. Banghang hiam cihleh ka hehna tawh nang kong vatgawp khin a, ahih hangin tu-in keima maipha tawh nang tungah hehpihna kong nei khin hi.
			</verse>
			<verse book="24" chapter="36" verse="9">Josiah' tapa Judah kumpi Jehoiakim in a ukzawh kum nga a phak kum, a kha kuana kha-in Jerusalem khua-a om mi khempeuh leh Judah gam khuapite panin Jerusalem khua-ah a hong pai mi khempeuh in { Topa' } maipha ngahna dingin an a tang uhhi.
			</verse>
			<verse book="26" chapter="16" verse="19">Na nek dingin a limci pen annel, oliv thau, leh khuaizu kong pia a, ahi zongin milim maipha zon'na dingin biakna-in tuate na zang hi.
			</verse>
			<verse book="27" chapter="1" verse="9">Tua ciangin Pasian in Daniel tungah Ashpenaz in ngaihsut siamna a neih theihna dingin a bawlsak hi. 
			</verse>
			<verse book="42" chapter="1" verse="28">Vantung mi in Mary kiangah, "Na lungdam mahmah ding a hihi. Topa in nang hong ompih a, thupha lianpi hong piazo hi," a ci hi.
			</verse>
			<verse book="42" chapter="1" verse="30">Tua ciangin vantung mi in, "Mary aw, lamdangsa-in lunghimawh kei in. Pasian' maipha a ngah na hi hi.
			</verse>
			<verse book="42" chapter="2" verse="52">Zeisu a pumpi leh a pilna khang a, ama gamtatna in Pasian leh mite a lungkimsak semsem hi.
			</verse>
			<verse book="44" chapter="2" verse="47">Pasian phat uh a, khatlekhat thupha kideihsakin a om uhhi. Pasian in nisimin hotkhiatna a ngah mi kibehlapsak tawntung hi.
			</verse>
			<verse book="44" chapter="7" verse="10">a thuakna khempeuh panin na honkhia hi. Egypt kumpipa Faro' mai-ah Joseph a tun' ciangin Pasian in ama tungah pilna leh a deihhuai gamtat hoih na guan' hi. Tua ahih manin Faro in ama khutnuai-ah a gam a uksawn ding leh a kumpi innsung khempeuh a van dingin a koih hi.
			</verse>
			<verse book="44" chapter="7" verse="46">David in Pasian' maipha ngah ahih manin, Jacob Pasian-a' dingin biakinn khat a vaihawm sakna dingin Pasian kiangah a ngen hi.
			</verse>
			<verse book="45" chapter="4" verse="5">Ahi zongin Pasian' maipha ngahna dingin nasepna suangloin upna a suang mipa pen Pasian in mimawh kimlai midik hi, ci-in sang ahih manin, amah tawh a kipawl theihna dingin Pasian in tua mipa' upna thupi san' hi.

			</verse>
		</category>
		<category id="68">
			<verse book="4" chapter="14" verse="19-20">A lian nangma itna kip tawh a kizui leh Egypt panin tuhun dong hih mite na maisaksa tawh kizui-in hih mite' mawhna maisak in, kong thum hi," a ci hi. 20 Tua ciangin { Topa } in, "Nangma gen bangin ka maisak hi. 
			</verse>
			<verse book="19" chapter="19" verse="12">Ahih hangin kua in ama khialhnate mukhia theitawm ahi hiam? Theihloh manin khialhna panin kei hong siangsak hi.
			</verse>
			<verse book="19" chapter="32" verse="5">Keima khialhnate nangma tungah kong pulak a, ka mawhna ka im kei hi. "Ka khialhnate khempeuh { Topa' } tungah ka pulak ding hi," ka ci hi. Tua ciangin ka mawhna nin nong maisak hi. 
			</verse>
			<verse book="19" chapter="79" verse="9">Kote a hong honkhia Pasian aw, nangma min a than'na dingin kote hong huhin, nangma min hangin kote hong khahkhia-in, ka mawhnate uh hong maisak ta in.
			</verse>
			<verse book="19" chapter="86" verse="5">Banghang hiam cihleh Topa aw, nangmah hoihin mawhna na maisak a, hong ngente khempeuh tungah itna kip tampi na nei hi.
			</verse>
			<verse book="19" chapter="103" verse="3">Amah in ka mawhna khempeuh hong maisak a, ka natna khempeuh hong damsak hi.
			</verse>
			<verse book="19" chapter="103" verse="12">Nisuahna pen nitumna panin a gamlat mah bangin i mawhna hangin gimnate eite' kiang panin gamlapi-ah a nilkhia hi.
			</verse>
			<verse book="19" chapter="130" verse="4">Ahih hangin nangmah hong kizahtak theihna dingin nangmah in mawhna na maisak hi.
			</verse>
			<verse book="20" chapter="10" verse="12">Muhdahna in kitotna piangsak a, itna in mawhna khempeuh maisak hi.
			</verse>
			<verse book="20" chapter="14" verse="9">Mihaite in a khialh hangun phamawh salo uh a, mipilte a khialh ciangun mawhmaisak ding deih uhhi. 
			</verse>
			<verse book="20" chapter="17" verse="9">Mi' khialhna a maisakte midangte in itin lawm hau uh a, mi' khialhna ciamtehna pen lawm taanna a hihi. 
			</verse>
			<verse book="23" chapter="1" verse="18">{ Topa } in hih bangin ci hi: "Tu-in hong pai unla, thu kikumkhawm ni. Na mawhnate uh puansan a bat hangin vuk bangin hong ngo ding hi. Na mawhnate uh si bangin a san hangin tuumul bangin hong kang ding hi.
			</verse>
			<verse book="23" chapter="43" verse="25-26">Na thupalsatnate hong paihkhiatsakpa pen keimah ka hi a, kei ka hih manin na khialhnate ka ciamteh kei ding hi. 26 "Thuman na hihna hong laktel in la, thu kikum khawm ni. Na dikna a kilatna dingin na thu hong sungkhia in.
			</verse>
			<verse book="23" chapter="55" verse="7">Migilo in ama gitlohna nusia hen la, thumanlo mi in ama ngaihsutna nusia hen. Amah in a hehpih theihna dingin { Topa } eite' Pasian' kiangah amah paisak un. Banghang hiam cihleh a mawhna maisiangsak ding hi.
			</verse>
			<verse book="27" chapter="9" verse="9">Nang pen hehpihna tawh kidimin mawhna na maisak a, ahih hangin kote in nang ka hong langpan' uhhi.
			</verse>
			<verse book="28" chapter="14" verse="4">Tua ciangin { Topa } in, "Ka mite tungah heh nawnlo ka hih manin ka kiangah ka mite ka samkik ding a, lungsim takpi tawh amaute ka it ding hi.
			</verse>
			<verse book="33" chapter="7" verse="18-19">{ Topa } aw, nang tawh a kibang Pasian dang omlo a, a omlai na mite' mawhna nangmah in na maisak hi. Nang na heh paisuak kei a, na itna kip nong lak hi.   19 Kote nong khasiat kik ding a, ka mawhnate uh hong sawpkhiat sakin, tuipi taw-ah nong paihsak ding hi.
			</verse>
			<verse book="40" chapter="5" verse="23-24">Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkimlohna thu na phawk leh, 24 Pasian na biakna ding nate, a biakna tau mai-ah nusia photin, pai-in na sanggampa tawh va kilem phot in la, tua khit ciangin hong paikikin Pasian biakna pia in.
			</verse>
			<verse book="40" chapter="6" verse="12">Kote tungah hong mawhte ka maisak uh bangin, kote' mawhna zongh hong maisak ta in. (HCN)
			</verse>
			<verse book="40" chapter="6" verse="12">Mi dangte’ hong mawhna ka maisak uh mah bangin kote’ mawhna zongh hong maisak ta in. (PuKKT)
			</verse>
			<verse book="40" chapter="6" verse="12">Kote tungah a hong mawhte mawh maisakna ka neih bangun ko' mawhna zong hong maisak in. (TDM)
			</verse>
			<verse book="40" chapter="6" verse="12">Ko tunga hong bate ka maisak uh bangin, kote leibate hong maisak ta in. (ZIV)
			</verse>
			<verse book="40" chapter="6" verse="12">Ko tung aa hong khialte ka maisak uh bangin, kote’ khialhna zongh hong maisak ta in. (ZSV)
			</verse>
			<verse book="40" chapter="6" verse="14-15">Note in midangte' hong mawhna na maisak uh leh vantungah a om na Pa un zong note' mawhna hong maisak ding hi. 15 Ahi zongin note in midangte' hong mawhna na maisak kei uh leh vantungah a om na Pa un zong note' mawhna hong maisaklo ding hi. 
			</verse>
			<verse book="40" chapter="9" verse="2">Mi pawlkhat in khutlekhezaw mi khat, a lupna pheek tawh hong pua-in Zeisu kiang a hong tun'pih uhhi. Zeisu in amaute' upna a muh ciangin a cina mipa kiangah, "Ka ta aw, na lungsim kinuamsak in; na mawhna hong kimaisak khinta hi," a ci hi.
			</verse>
			<verse book="40" chapter="18" verse="21-22">Tua ciangin Peter in Zeisu va naih a, "Topa aw, ka sanggamte khatpeuh ka tungah hong khialh ciangin bangzah vei maisak ding ka hi hiam? Sagihvei dongtak maisak ding ka hi hiam?" ci-in a dot ciangin 22 Zeisu in, "Sagihvei ciangbek maisak in kong ci kei hi. Sawm sagih mun sagihvei maisak in kong ci hi. 
			</verse>
			<verse book="40" chapter="18" verse="32-35">Tua ciangin kumpipa in tua nasempa sam a, ‘A gilo nasempa aw, kei kiangah hong thum na hih manin na leiba khempeuh ka hong maisak hi. 33 Nang ka hong hehpih mah bangin na naseppihpa zong na hehpih ding kilawm hilo ahi hiam?’ a ci hi. 34 Kumpipa zong a heh suak ahih manin a leiba khempeuh a lohkhit matengin thong sungah a kikhumna dingin thu a pia hi. 35 "Tua mah bangin note in zong na lungsim uhah na sanggamte uh mawhna na maisaknop kei uh leh vantungah a om ka Pa in note tungah zong tua bangmahin a hong bawl ding ahi hi," a ci hi. 
			</verse>
			<verse book="40" chapter="26" verse="28">Mi tampite' mawhna a maina dingin a luangkhia, Pasian' thuciamna a kipsak, ka sisan a hihi.
			</verse>
			<verse book="41" chapter="2" verse="5">Zeisu in hih mite' up mahmahna thu a muh ciangin khutlekhezaw mipa kiangah, "Ka ta aw, na mawhnate hong kimaisak hi," a ci hi.
			</verse>
			<verse book="41" chapter="11" verse="25">Thungen dingin na din' uh ciangin midang tungah na hehna uh a om khat peuhpeuh maisak un; tua hi leh vantungah a om na Pa un note' mawhna hong maisak ding hi.
			</verse>
			<verse book="42" chapter="5" verse="20">Zeisu in amaute' upna a muh ciangin a mipa kiangah, "Lawm aw, na mawhnate hong kimaisak khinta hi," a ci hi.
			</verse>
			<verse book="42" chapter="6" verse="37">"Midangte' thu khen kei un. Tua hi leh no tungah zong Pasian in thu hong khenlo ding hi. Midangte mawhsak kei un. Tua hi leh Pasian in note zong hong mawhsaklo ding hi. Midangte' mawhna maisak un. Tua hi leh Pasian in note' mawhna zong hong maisak ding hi.
			</verse>
			<verse book="42" chapter="7" verse="47">Tua ahih ciangin nang kiangah kong genin-ah, ama mawhna tampi tak a omte kimaisak khin ahih manin amah in a itna nakpi takin a lak hi. Ahi zongin tawmno bek a kimaisakte in a itna uh tawmno bek mahin a lak uhhi," a ci hi.
			</verse>
			<verse book="42" chapter="11" verse="4">Kote tungah a hong mawhte mawh maisakna ka neih bangun ko' mawhna zong hong maisak in. Ze-etna lian hong thuaksak ke'n,’ ci-in na ngen ding uhhi," a ci hi.
			</verse>
			<verse book="42" chapter="17" verse="3-4">Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. 4 Nikhat sungin sagihvei ciangdong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nak leh na maisak khin ding uhhi," a ci hi. 
			</verse>
			<verse book="42" chapter="23" verse="33-34">"Lutang Guh," a kicihna mun a tun' uh ciangin singlamteh tungah Zeisu kilhcip uh a, tua mi that mi nihte zong, Zeisu' taklamah khat, a veilamah khat kilhcip uhhi. 34 Ahi zongin Zeisu in, "Pa aw, amaute in bang hih ihi hiam cih theilo uh ahih manin a mawhna uh na maisak in," a ci hi. Tua ciangin amau' ngah ding ciat a theihna dingun ai sanin a puante a hawm uhhi.   
			</verse>
			<verse book="43" chapter="8" verse="7">Amaute in Zeisu kiangah dong teitei uh ahih manin amah zong dingin amaute kiangah, "Note lakah mawhna a nei hetlopa in deng masa un," a cih khit ciangin,
			</verse>
			<verse book="43" chapter="20" verse="22-23">Tua khit ciangin amaute lamah a hu sang a, "Khasiangtho na sang un. 23 Mite' mawhna na maisak uh leh amaute' mawhna a mai hi ding a, na maisak kei uh leh amaute' mawhna a mailo hi ding hi," a ci hi. 
			</verse>
			<verse book="44" chapter="2" verse="38">Tua ciangin Peter in amaute kiangah, "Na mawhna uh kisik unla, na mawhna uh hong kimaisak theihna dingin Zeisu Christ min tawh tui kiphum ciat un. Tua hi leh Pasian' piakkhong Khasiangtho na ngah ding uhhi.
			</verse>
			<verse book="44" chapter="3" verse="19">Tua ahih ciangin na mawhnate uh hong sawpsiangsak theihna ding, Topa kiang panin a hong pai lungsim nopna hun na ngah theihna ding uh leh note-a' dingin a sehsa Zeisu Christ a hong sawltheihna dingin na mawhna uh kisik unla, Pasian kiang zuan un.
			</verse>
			<verse book="44" chapter="7" verse="56-60">"En un! Vantung kihong a, Pasian' taklamah Mihing Tapa a ding ka mu hi," a ci hi. 57 Ahi zongin amaute in a bil uh humsanin nakpi takin kiko-in Stephen bawhhuan uh a, 58 khua pualamah kaikhia-in suang golpipi a khiat uhhi. Hih thu-ah teci pangin Stephen a deng mite in a puantungsilh uh suahin Saul a kici tangval khat kiangah lawnin a kemsak uhhi. 59 Tua bangin suang a khiat thuahthuah laitakun Stephen in thu ngen a, "Topa Zeisu aw, ka kha hong la in," a ci hi. 60 Tua ciangin amah kunin nakpi takin kiko a, "Topa aw, hih mite' mawhna na maisak in," a cih khit ciangin a si ta hi. 
			</verse>
			<verse book="44" chapter="10" verse="43">Amah a um mite khempeuh in ama min hangin a mawhna uh a maina ding thu, kamsangte khempeuh in zong gen belin a neih khat uh ahi hi," a ci hi.
			</verse>
			<verse book="44" chapter="13" verse="38-39">Tua ahih ciangin sanggamte aw, hih Zeisu hangin mawhmaisakna thu note tungah hong kihilh ahihna teltakin na theih ding uh a hihi. 39 Tua thamlohin Zeisu a um mite khempeuh pen Moses Thukham in a suahtaksak zawhloh mawhna khempeuh panin a suakta ahihna thu na theih ding uh a hihi.
			</verse>
			<verse book="45" chapter="12" verse="20">Tua ahih ciangin Laisiangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un.
			</verse>
			<verse book="46" chapter="13" verse="4-6">Itna neite a lungduai-in migi hi. Itna neite in hazatna lungsim neiloin, zong kisathei lo hi. 5 Itna neite a kilawm loin gamtalo, heh pakpaklo, mite' mawhna ciamtehlo hi. 6 Thuman lote-ah lungdam ngeilo uh a, thumante bekah lungdam uhhi.
			</verse>
			<verse book="47" chapter="2" verse="5-8">Mi khatpeuh in hehna ding a pian'sak ciangin kei bek a hong hehsak hiloin note khempeuh zong a hong hehsak a hihi. Tua ahih manin tua bang mi tungah khauhtat lua nawn kei un. 6 Note' gimpiaknasa pen kicing khinzo ka sa hi. 7 Tua ahih manin a mawhna maisak ta unla hehnemzaw un. Tua hi kei leh dahlua-in siatlawh khading hi. 8 Amah na itkik ding uh ka hong thumna thu zong amah na theisak un.
			</verse>
			<verse book="47" chapter="2" verse="11">Mawhna maisak kei lehang Satan in nuamtaksa-in eite tungah hong gualzo khading ahih manin mawhna a maisak ihi hi. Satan' nasepna zia a theilo ihi kei hi.
			</verse>
			<verse book="49" chapter="1" verse="7">Christ hong sihna hangin eite in suahtakna ngahin, i mawhnate hong kimaisak a hihi. Tuazah dongin Pasian' hong hehpihna thu bangzah takin lian ahi hiam?
			</verse>
			<verse book="49" chapter="4" verse="26">Na heh uh ciangin, tua hehna hangin khialkha kei unla, a tawntungin heh paisuak kei un.
			</verse>
			<verse book="49" chapter="4" verse="31-32">Kimuhdahna, hehna, thangpaihna, kitotna, kikona, kilungsim neihna khempeuh beisak unla, 32 khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="51" chapter="1" verse="14">tua a Tapa in eite hong khahkhia a, i mawhna hong kimaisak khinta hi.
			</verse>
			<verse book="51" chapter="2" verse="13">A beisa hunah na mawhna uh hangin kha thu tawh kisai-in misi na hi uh a, Gentail mi na hih manun Thukham neilote na hi uhhi. Ahi zongin Christ hangin Pasian in note hong hingsak a, i mawhna khempeuh hong maisak khinta hi. 
			</verse>
			<verse book="51" chapter="3" verse="13-14">Note lakah khatlekhat a kilungkimlo na om uh ciangin khatlekhat na mawhna uh kimaisakin na kihuh ciat un. Topa in note' mawhna hong maisak bangin note zong khatlekhat na mawhna uh na kimaisak ding uhhi. 14 Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un.  
			</verse>
			<verse book="58" chapter="8" verse="12">A mawhna a khialhna uhah amaute ka hehpih ding a, tua bangte phawkin ka nei nawn kei ding hi," na ci hi.
			</verse>
			<verse book="58" chapter="10" verse="17">"Amaute' mawhna leh a gitloh gamtatnate uh ka ciamteh nawn kei ding hi," ci hi, ci-in a na gen hi.
			</verse>
			<verse book="60" chapter="3" verse="9">Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.
			</verse>
			<verse book="62" chapter="1" verse="9">Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi. 
			</verse>
			<verse book="62" chapter="2" verse="1-2">Ka itte aw, note na khialhkhak lohna ding uh ka deihna-in hih lai a hong gelh ka hihi. Ahi zongin mi khatpeuh a khialh ciangin eite-a' dingin Pa Pasian kiangah a hong thumsak dingin a thuman Zeisu Christ i nei hi. 2 Tua Zeisu hangin eite' mawhna hong kimaisak a, eite-a' ding bek hiloin leitung mi khempeuh' mawhna zong a maina ding a hihi.
			</verse>
			<verse book="62" chapter="2" verse="12">Ka tate aw, Christ hangin note' mawhna hong kimaisak ahih manin lai a hong gelh ka hihi. 

			</verse>
		</category>
		<category id="69">
			<verse book="1" chapter="9" verse="5-6">Mi khatpeuh in hong thah leh ama tungah sihna dan ka pia ding hi. A hong that ganhing peuhmah ka that ding a, a mipihte a that mi peuhmah gim ka pia ding hi. 6 Mi a that peuhmahte pen, midangte in amah that ding hi. Banghang hiam cihleh Pasian in ama lim bangin mi bawl hi.
			</verse>
			<verse book="2" chapter="18" verse="18-26">Nang leh na kianga om mite in na zawngkhal lawh ding uhhi. Banghang hiam cihleh tua nasep nang-a' dingin gik lua hi. Nang bek in na sem khinzo kei hi. 19 Tu-in ka thu hong ngai in; thu kong lak ding hi. Pasian in nang hong ompih ta hen. Nang pen Pasian' mai-ah mite' tangin pai-in, amau' thute Pasian' kiangah na gen ding hi. 20 Nangmah in ngeina kipte leh thukhennate amaute na hilh ding a, amau' lam paina ding leh amau' sep dingte amaute na theisak ding hi. 21 Tua thamloin, mi khempeuh lak panin Pasian a zahtak mi, a muan'huai mi leh sumgolh a mudah mi, mi siamte na teelkhia ding hi. Tua bang mite pen a tul, a za, a sawmnga, a sawmte tungah a uk dingin na koih ding hi. 22 Mite' thu amaute khensak tawntung in. Amaute in thu liante bek nang kiangah hong puak ding uh a, ahi zongin thu neute amau mah in khen tawm ding uhhi. Tua hi leh nang-a' dingin baih zaw ding a, amaute in na vangik hong puakpih ding uhhi. 23 Hih bangin hih lecin Pasian in thahatna hong pia ding a, nangmah in na sem paisuakzo ding hi. Tua thamloin hih ite khempeuh zong amau' omna-ah lungnuam takin ciah thei ding uhhi," a ci hi. 24Tua ahih ciangin Moses in a sungpa' thu ngai-in ama gen khempeuh a hih hi. 25 Israel mi khempeuh sung panin Moses in mipil mi siamte teel a, mite a tul, a za, a sawmnga, a sawmte tungah a ukin mite' lutangin amaute a bawl hi. 26 Amaute in mite tungah a tawntungin thu khen uhhi. Amaute in thu haksate bek Moses tungah puak uh a, ahi zongin thuneute amaute in khen tawm uhhi.
			</verse>
			<verse book="2" chapter="19" verse="7">Tua ahih ciangin Moses hong pai-in upate sam a, { Topa } in amah a thupiak hih thute khempeuh amaute' mai-ah a sung hi.
			</verse>
			<verse book="3" chapter="19" verse="15">"Note in thukhenna-ah thu a tangloin na khen kei ding uhhi. Mizawngte langgen loin, a liante' thu zuiloin, thumanna tawh na vengte uh thu na khen ding uhhi.
			</verse>
			<verse book="5" chapter="1" verse="13">Na minam uh tawh a kizui-in a pil, thuthei, thuphawksa mite teel unla, note' lutangin amaute ka koih ding hi,’ kong ci hi.
			</verse>
			<verse book="5" chapter="1" verse="17">Thukhenna-ah angvan na nei kei ding uhhi. A neu leh a liante a kibangin a thu na ngai ding uh a, maitang zahtak tuam na nei kei ding uhhi. Banghang hiam cihleh thukhenna pen Pasian-a' a hihi. Note-a' dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.
			</verse>
			<verse book="5" chapter="16" verse="18-20">"Na minam uh tawh kizui-in { Topa } na Pasian un note hong piakna khuate-ah thukhente leh uliante na koih ding uh a, amaute in a manin mite tungah thu khen ding uhhi. 19 Thutang na heikhia kei ding uh a, angvan tuam na nei kei ding uhhi. Sumgolh in mipilte' mit tawsakin thumante' thu heikhia ahih manin sumgolh na la kei ding uhhi. 20 Note nungta-in { Topa } na Pasian un hong piak leitang na luah theihna dingun a thuman bekbekin na gamta ding uhhi.
			</verse>
			<verse book="5" chapter="17" verse="14-15">"{ Topa } na Pasian un note hong piak leitangah tungin, note in tua leitang nei-in a tungah na ten' uh ciangin, ‘Eite' kimkota om minamte khempeuh mah bangin eite' tungah kumpi khat i koih ding hi,’ na ci nuam khading uhhi. 15 { Topa } note' Pasian in a teel mipa note' tungah kumpi-in na koih thei takpi ding uhhi. Ahi zongin na mipihte bek uh lak panin kumpi-in mi khat na koih ding uh a, na sanggam uh a hilo gamdang mi khat no' tungah na koih thei kei ding uhhi.
			</verse>
			<verse book="5" chapter="17" verse="18-20">Ama kumpi tokhom tungah a tut ciangin Levi siampite' kep hih thukhamte ama-a' dingin laibu khat sungah gelh ding hi. 19 Hih thukham sunga thute leh hih ngeinate kemin zuihna tawh { Topa } a Pasian zahtak ding a theihna ding, a mipihte tungah ama lungsim a kiliatsak lohna ding, thupiaknate them khat zong a pelhlohna ding, leh Israel-te sung ahi ama kumpi gam sungah amah leh a tate saupi a om theihna dingin amah in a nuntak sung tawntung tua sunga thute sim ding hi.
			</verse>
			<verse book="5" chapter="24" verse="17">"Peemta' thu ahi a, pa neilo mi' thu ahi zongin tuate-a' ding thutang na heisak kei ding uh a, meigong numei' puan zong khapna-in na laksak kei ding uhhi.
			</verse>
			<verse book="7" chapter="8" verse="23">Gideon in amaute kiangah, "Note kong uk kei ding a, ka tapa in zong note hong uklo ding hi. { Topa } in note hong uk ding hi," a ci hi.
			</verse>
			<verse book="9" chapter="8" verse="6-7">Ahih hangin amaute in, "Kote hong uk dingin kumpi khat hong pia in," a cih uh ciangin hih thu in Samuel lungkimlo sak hi. Samuel in { Topa' } kiangah thu ngen hi. 7 Tua ciangin { Topa } in Samuel kiangah, "Amaute in nang kiangah hong gen thu khempeuh ngai in; Banghang hiam cihleh amaute in nang hong nial hilo a, amaute tungah kumpi hihna panin kei hong nial ahi uhhi.
			</verse>
			<verse book="9" chapter="8" verse="21-22">Samuel in mite' thugen khempeuh a zak khit ciangin { Topa' } kiangah tua thute a genkik hi. 22 Tua ciangin { Topa } in Samuel kiangah, "Amaute' thu ngai in la, amaute-a' dingin kumpi khat koih in," a ci hi. Tua ciangin Samuel in Israel mite kiangah, "Mi khempeuh na khuapi ciat uhah ciah un," a ci hi.
			</verse>
			<verse book="9" chapter="10" verse="27">Ahih hangin bangmah a manlo mi pawlkhat in, "Hih mipa in eite hong bangci hotkhiat zawh ding ahi hiam?" a ci uhhi. Amaute in amah simmawhin ama kiangah letsong puaklo uhhi. Ahih hangin amah in tua mite bangmah cihlo hi. 
			</verse>
			<verse book="9" chapter="12" verse="12-15">Tua ciangin note a sim dingin Ammon kumpipa Nahash hong kuanna na muh uh ciangin, { Topa } na Pasian uh na kumpi uhhi napi-in note in kei kiangah, ‘Kumpi khat in kote hong uk ding hi,’ na ci uhhi. 13 "Tu-in note' teelsa, note' nget kumpipa en un; { Topa } in note' tungah kumpi khat koih khinta hi. 14 Note in { Topa } zahtakin ama na sem a, ama aw ngai-in { Topa' } thupiakna na langpan' kei uh a, note a hong uk kumpipa leh na Pasian uh na zuih uh leh thu hong nuam ding hi. 15 Ahih hangin note in { Topa' } aw ngailoin { Topa' } thupiakna na langpan' uh leh { Topa } in note leh na kumpipa uh hong langpan' ding hi.
			</verse>
			<verse book="9" chapter="13" verse="13-14">Tua ciangin Samuel in Saul kiangah, "Na hai gamtat hi; { Topa } na Pasian' hong thupiakna na zui kei hi; Banghang hiam cihleh { Topa } in Israel-te tungah kumpi dingin nang leh na suanlekhakte a kipsaksuak ding a hihi. 14 Ahih hangin tu-in na ukna kizomsuak lo ding a, { Topa } in ama lungsim bangin mi khat zong khin hi. { Topa } in nang hong thupiak zuilo na hih manin ama mite tungah ulian dingin { Topa } in amah seh khin hi," a ci hi.
			</verse>
			<verse book="9" chapter="15" verse="11">"Kumpi-in Saul ka koih ka kisik hi. Banghang hiam cihleh amah pen keimah zuihna panin kihei kik a, ka thupiaknate semlo hi," a ci hi. Tua ciangin Samuel heh hi; zan tawntung { Topa' } tungah kiko hi.
			</verse>
			<verse book="9" chapter="15" verse="17">Tua ciangin Samuel in, "Nang na kineu ngaihsut hun a om hangin, tu-in nang pen Israel minamte' lutang hilo na hi hiam? { Topa } in Israel-te tungah kumpi-in nang sathau hong nilh hi.
			</verse>
			<verse book="10" chapter="8" verse="15">Tua ahih ciangin David in Israel-te khempeuh uk a, a mite khempeuh tungah thutang leh thuman a zang hi.
			</verse>
			<verse book="11" chapter="3" verse="28">Tua ciangin Israel mi khempeuh in kumpipa' piak thukhenna za uhhi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uhhi.
			</verse>
			<verse book="11" chapter="10" verse="9">Nang tungah lungdamin Israel kumpi tokhom tungah nang a hong koih { Topa } na Pasian in thupha ngah ta hen! { Topa } in Israel it tawntung ahih manin nangmah in thutang leh thuman na sepkhiat theihna dingin amah in kumpi-in nang hong bawl hi," a ci hi.
			</verse>
			<verse book="12" chapter="12" verse="2">Siampi Jehoiada in amah thuhilh ahih manin Joash in ama uk hun sung tawntung { Topa' } muhna-ah a man gamta hi.
			</verse>
			<verse book="13" chapter="11" verse="3">Tua ahih ciangin Israel upate khempeuh kumpipa kiang Hebron-ah hong pai uhhi. Tua ciangin David in { Topa' } mai Hebron-ah amaute tawh thuciamna khat bawl a, Samuel' tung tawnin { Topa' } thugen bangin amaute in Israel kumpi-in David sathau a nilh uhhi.
			</verse>
			<verse book="13" chapter="29" verse="25">Tua ciangin { Topa } in Israel mi khempeuh muhna-ah Solomon tungah minthan'na lianpi pia a, Israel sungah ama ma-in kumpi khat peuhpeuh tungah a kipia ngei nailo kumpi minliatna a guan' hi.
			</verse>
			<verse book="14" chapter="20" verse="6">"{ Topa}, ka pu ka pate uh Pasian aw, nang, vantungah Pasian hilo na hi hiam? Minamte' kumpi gam khempeuh tungah nang a uk hilo na hi hiam? Na khutsungah vangliatna leh thahatna om a, kuamah in nang hong nang zolo hi.
			</verse>
			<verse book="17" chapter="1" verse="13">Tua ciangin kumpipa in upadi siam a mipilte thu dong hi. Banghang hiam cihleh upadi leh biakna lam thutheite khempeuh thu dot pen kumpipa' zat ngei khat a hihi.
			</verse>
			<verse book="19" chapter="9" verse="7-8">{ Topa } ahih leh kumpi za-ah tu ngitnget a, thukhenna dingin a tokhom a bawl hi. 8 Leitung mite' thu a mantakin khen a, a kilawm bangin mite' thu a khen hi.
			</verse>
			<verse book="19" chapter="22" verse="28">Banghang hiam cihleh ukna pen { Topa}-a' hi a, minamte tungah amah in a uk hi.
			</verse>
			<verse book="19" chapter="47" verse="2">Banghang hiam cihleh { Topa, } a Sangpenpa, dipkuathuai a, leitung khempeuh a uk kumpi lian khat a hihi.
			</verse>
			<verse book="19" chapter="58" verse="1">No gam ukte aw, a manin thu na khen uhhiam? Note in mi khempeuh' thu a tangin na khen uhhiam?
			</verse>
			<verse book="19" chapter="66" verse="7">Ama thahatna tawh a uk ngitngetpa, ama mit tawh minamte a encik ngitngetpa, mi lehdote in langpan' kei uh hen.
			</verse>
			<verse book="19" chapter="67" verse="4">Mite' thu a manin khenin, leitung minamte khempeuh lamlakin makai na hih manin, minamte nuamin lungdamna la hong sak ta uh hen.
			</verse>
			<verse book="19" chapter="94" verse="20">Sihna ding ngeina a bawl, a gilo gam ukte, nang tawh kipawl ding ahi hiam?
			</verse>
			<verse book="20" chapter="8" verse="15-16">Kumpite in a gammite a ukna ding, mi ukte in ngeina man a zat theihna dingin keimah in ka huh hi. 16 Leitunga om mi ukte khempeuh in keima huhna bek tawh ukzo uh a, milian mi thupite in keima huhna bek tawh vaihawmzo uhhi.
			</verse>
			<verse book="20" chapter="16" verse="12">Thumanin gamtatna bek in kumpi kipsak ahih manin a sia-a gamtat ding kumpite utlo uhhi.
			</verse>
			<verse book="20" chapter="20" verse="2">Kumpipa' hehna pen a lauhuai mahmah humpinelkai hawk bang hi a, kumpipa a hehsak khate in sihlawh uhhi.
			</verse>
			<verse book="20" chapter="21" verse="1">{ Topa' } khutsungah kumpipa om a, lo sunga tuilak bangin a deihna peuhah hei kawikawi thei hi. 
			</verse>
			<verse book="20" chapter="22" verse="29">A nasepna-ah a siam mahmah mi na theikha uhhiam? Amah in mi mawkmawkte' na semlo ding a, kumpite' na sem ding hi.
			</verse>
			<verse book="20" chapter="25" verse="2">Pasian in thu a ip manin a min thang a, kumpite in thu a genkhiat manin minthang uhhi.
			</verse>
			<verse book="20" chapter="25" verse="5">Kumpipa kiang pan migilote nilkhia lehang thumanin ama ukna kip thei bek hi.
			</verse>
			<verse book="20" chapter="28" verse="2">Gamsung mite a hoihloh ciangin a banbanin gam uk kumpi tampi nei uh a, ahi zongin mipil thungaihsun theite in gamsung thahatsakin kipsak uhhi.
			</verse>
			<verse book="20" chapter="28" verse="28">Migilote a liat ciangin midangte bucip uh a, amaute a zakiat ciangin midikte in ukkik ding hi.
			</verse>
			<verse book="20" chapter="29" verse="2">Midikte in gam a uk ciangin gammite lungdam uh a, migilote in a uk ciangin a gammite thum uhhi. 
			</verse>
			<verse book="20" chapter="29" verse="4">Thumanin a gamta kumpi in a gam kipsak a, sum bek a ngaihsun kumpi in a gam siasak hi.
			</verse>
			<verse book="20" chapter="29" verse="14">Kumpipa in mizawngte' thu a manin khensak leh a ukna kip tawntung ding hi.
			</verse>
			<verse book="20" chapter="29" verse="18">Pasian' lamlahna a kizuih lohna gamah gamsung mite pheengtat gawp uhhi. Pasian' thukham a zui mite ahih leh a lungdam uhhi.
			</verse>
			<verse book="20" chapter="31" verse="4-5">Lemuel aw, ka thugen hong ngai in. Kumpite in zu nek huailo a, mi ukte in khamtheihzu a duh ding hilo hi. 5 Zu ne le uh, thukham mangngilh uh a, thukham hei-in mizawngte gim pia khathei uhhi. 
			</verse>
			<verse book="21" chapter="7" verse="19">Khuapi a uk mihing sawm sangin pilna in mi khat hatsak zaw hi.
			</verse>
			<verse book="23" chapter="11" verse="2-5">{ Topa}' kha in ama tungah ama mite a ukna ding pilna, thutheihna, leh siamna pia ding hi. Amah in { Topa}' deihna thei-in { Topa } zahtak ding hi. 3 Amah in { Topa}' nasep nuamsa ding hi. Amah in a tungtham bek muhna tawh thu khenlo ding a, kam lengsawn bek zakna tawh thu khentatlo ding hi. 4 Thumanna tawh mizawngte' thu khenin, lungsim neem mite' thu ahi bangin khensak ding hi. Ama kam panin a thupiakna tawh leitung mite gim kipia ding a, a muk panin a thugenna tawh migilote si ding uhhi. 5 Amah in thuman leh thutak tawh ama mite uk ding hi. 
			</verse>
			<verse book="23" chapter="32" verse="1">En un, ni khat ni ciangin thuman takin kumpi khat in hong uk ding a, uliante in thutang tawh hong uk ding uhhi.
			</verse>
			<verse book="23" chapter="33" verse="22">Banghang hiam cihleh { Topa } pen eite' thukhen, { Topa } pen eite hong ukpa, { Topa } pen eite' kumpi a hihi. Amah in eite hong honkhia ding hi.
			</verse>
			<verse book="24" chapter="3" verse="15">"‘Ka thu a hong mang makaite ka hong pia ding a, amaute in pilna leh siamna tawh note hong uk ding uhhi.
			</verse>
			<verse book="26" chapter="21" verse="25-26">"A gilo, a siangtholo, Israel gam uk migilopa aw, nang' hun zong hong tungta a, gim na tuah ding ni hita hi. 26 Topa { Pasian } in hih bangin ci hi: Na kumpi lukhu leh na dialkhip lakhia in. Nidang bang nawnlo ding hi. Mineute hong lian ding a, miliante hong neuta ding hi.
			</verse>
			<verse book="27" chapter="2" verse="20-21">"Pasian' min kiphat tawntung ta hen; amah pilin a vanglian hi. 21 Amah in hun leh khuahunte kheel a, kumpite koihin lah a lakhia hi. Amah in mite tungah pilna leh theihna a pia hi.
			</verse>
			<verse book="27" chapter="2" verse="37-38">Kumpipa aw, kumpi khempeuh lak pan nang a lianpen na hi hi. Vantung Pasian in kumpi-in nang hong koih a, vangliatna, thahatna, leh zahtakna a hong pia hi. 38 Amah in mi' ten'na leitungteng, ganhingteng leh vasate a uk dingin nang a hong koih hi. Tua kham lutang pen nangmah na hi hi.
			</verse>
			<verse book="27" chapter="2" verse="44">Tua kumpite a maan laitakun vantung Pasian in a bei thei ngeilo ding kumpi gam a hong phut ding hi. Tua kumpi gam kuamah in zo zolo ding a, tua gam in gamdang khempeuhte zogawpin a kip tawntung ding hi.
			</verse>
			<verse book="27" chapter="4" verse="17">Hih pen a vil, a patau vantung mi' thukhenna a hihi. Tua ahih ciangin mun khempeuhah a om mi khempeuhte in, a Lian Pasian in mite' kumpi gamah vai a hawm hi, cih a thei ding uhhi. Amah in a teel peuhpeuh a neupente nangawn kumpi a suaksak thei ding hi,’ a ci hi.
			</verse>
			<verse book="27" chapter="4" verse="32">Mite lak pan hong kihawlkhia ding a, gamsate tawh na tengkhawm ding hi. Bawngtal bangin kum sagih sung lopa na ne ding hi. Tua ciangin, Pasian in mihingte' kumpi gam uk a, a teel mi peuhpeuh kumpi a suaksak thei hi, na ci ding hi," a ci hi.
			</verse>
			<verse book="27" chapter="5" verse="18-21">A Lianpen Pasian in na pa Nebukhadnezzar kumpi lianin koih a, zahtakna leh vangliatna a pia hi. 19 Amah lianlua mahmah ahih manin gam khempeuh, nam khempeuh, pau khempeuhte in kihta-in a ling uhhi. Mi khatpeuh a thahnop leh that a, a nuntaksaknop leh a nungtasak hi. A ut leh mi khatpeuh pahtawi-in, a ut leh a daisak thei hi. 20 Ahih hangin amah a lung khauhin kiphasak a, gilo lua ahih manin a kumpi tokhom panin kilakhia a, a minthan'na a taan hi. 21 Mihingte lak panin amah kihawlkhia a, ganhing lungsim a nei hi. Gam sakolte tawh tengkhawmin, bawngtal bangin lopa ne a, daitui dal ding neiloin a pualamah a lum hi. A tawpkhakna-ah a Lianpen Pasian in mihingte' kumpi gamte uk a, a teel peuhpeuh kumpi suak hi, ci-in a phawk thei hi.
			</verse>
			<verse book="27" chapter="6" verse="1-3">Darias in gamsung khempeuh a uksawn dingin gam ukpi za leh sawmnih dingin a ngaihsun hi. 2 Tua ahih ciangin amah in tua gam ukpite tungah a vaihawmpi ding leh kumpi deih bang a sem dingin Daniel leh adang mi nih a teel hi. 3 Gam ukpi dangte leh vaihawmpi dangte sangin Daniel nasep siamzaw diak se hi. Tua bangin siamzaw diak se ahih manin kumpipa in gam buppi ukin koih ding a ngaihsun hi.
			</verse>
			<verse book="27" chapter="7" verse="18">Ahih hangin a Lianpen Pasian' mite in kumpi za ngah ding uh a, a tawntungin a nei paisuak ding uhhi," hong ci hi.
			</verse>
			<verse book="27" chapter="7" verse="27">"Hih leitung kumpi gam, vangliat-na, leh liatna khempeuh a Lianpen Pasian' mite tungah a kipia ding hi. Amau' kumpi za cikmah hunin bei ngeilo ding a, leitung ukna za a nei khempeuhte in a thu uh mangin amaute' na a sem ding uhhi," hong ci hi.
			</verse>
			<verse book="30" chapter="9" verse="8">Keimah in hih a khial Israel kumpi gam ka encik a, hih leitung panin amaute ka susia ding hi. Ahi zongin a vekpi-un susiamang loin pawlkhat ka sitlai ding hi.
			</verse>
			<verse book="33" chapter="3" verse="1-4">Israel a uk makaite aw, hih thu ngai un: Note in thutang thuman a deih dingin a kilawm hinapi-in, 2 thuhoih deihloin thusia na deih zawsop uhhi. Note in mite' vun na hing hawkkhiat uh a, a guh uh na hing kheuh uhhi. 3 Ka mite' sa na netum uhhi. A vun uh hawkin, a guh uh na satkham uh a, beel-a meh huan ding bangin na satnen gawp uhhi. 4 { Topa' } tungah huhna ngenin na kiko hun uh hong tung ding a, ahi zongin amah in note hong dawnglo ding hi. Note gamtatsia na hih manun, na ngetna uh hong ngailo ding hi.
			</verse>
			<verse book="38" chapter="6" verse="13">Amah pen { Topa' } biakinn a lam dingpa hi a, kumpite' ngah theih minliatna ngahin, ama mite uk ding hi. Ama kumpi tokhom gei-ah siampi khat om ding a, kithutuakin, kilemin na semkhawm ding uhhi," ci hi,’ va ci in.
			</verse>
			<verse book="38" chapter="9" verse="10">Galkidona leengte Israel gam pan beisakin, sakol galkapte, Judah gam pan ka lakhia ding a, galdona-a kizang thalte kisusia ding hi. Na kumpipa un minam dangte lakah kilemna thu gen ding a, amah in tuipi mong khat pan tuipi mong khat dong, Eufratis Gunpi panin leimong dongin a uk ding hi.
			</verse>
			<verse book="40" chapter="22" verse="17-21">Tua ahih ciangin Rom kumpipa Sisar tungah siah i piak ding kilawm hiam, na ngaihsutna nong genna dingin ka deih uhhi," a ci uhhi. 18 Ahi zongin Zeisu in amau' gitloh geelna thei ahih manin, "Mihoih a kineihkhem mite aw, Banghangin kei hong thangsiah se na hi uhhiam? 19 Siahin na piakding uh sum hong lak dih un," a cih ciangin sumtang peek khat hong paipih uhhi. 20 Tua ciangin Zeisu in amaute kiangah, "Hih sum tungah kua lim leh kua min om ahi hiam?" ci-in a dot ciangin 21 amaute in, "Sisar' lim leh a min kigelh hi," a ci uhhi. Tua ciangin Zeisu in amaute kiangah, "Sisar' nate Sisar' tungah na pia unla, Pasian' nate Pasian' tungah na pia un," a ci hi.
			</verse>
			<verse book="40" chapter="27" verse="24">A gengen hangin bangmah phattuamna omloin buaina piangzaw khading, ci-in Pilat in a theih ciangin, tui la-in mihonpi' muhin a khut sil a, "Hih mipa a sihna thu-ah kei ka kihel kei hi. Note in thei ta un," a ci hi.
			</verse>
			<verse book="41" chapter="3" verse="24">Gam khat peuhpeuh phelnih kisuahin kido le uh tua gam kiplo ding hi.
			</verse>
			<verse book="41" chapter="10" verse="42-44">Ahi zongin Zeisu in amaute samin, "Leitung mi a ukte in mite tungah aana nei-in, mi a makaite in thuneihna tawh a ukna thu na thei uhhi. 43 Ahi zongin note lakah tua bangin hilo ding hi. Note lakah a lian nuam khat peuhpeuh, adangte khempeuh' nasem hi ding a, 44 a makai ahi nuam khat peuhpeuh, adangte khempeuh' sila hi ding hi.
			</verse>
			<verse book="41" chapter="11" verse="10">A hong tungding i pu David' ukna, Pasian in thupha pia ta hen! Pasian phat un!" ci-in a awng uhhi.
			</verse>
			<verse book="42" chapter="3" verse="14">Galkap pawlkhatte in zong ama kiangah, "Kote, bangci gamtat ding ka hi uhhiam?" ci-in a dot uh ciangin, "Zawhthawh thu tawh ahi a, a manlopi-in mawhsakna tawh ahi zongin kuama sum sut kei unla, na khasum ngahzah uh tawh lungkim un," ci-in a dawng hi.
			</verse>
			<verse book="42" chapter="12" verse="44-46">Ke'n kong cihin-ah, a neihsa khempeuh a uk dingin a topa in tua nasempa koih takpi ding hi. 45 Ahi zongin tua nasempa in a lungsim sungah, ‘Ka topa hong ciahkik hak ding hi,’ ci-in ngaihsunin a naseppih numei leh pasalte satgawp hen la, zukham ankhamin ommawk leh, 46 tua nasempa' topa pen ama upmawhloh ni, a theihkholh loh hunin hong tung ding hi. A topa in nakpi takin amah gim pia ding a, a thumanglo mite tawh a kibangin a thuaksak khawm ding hi.
			</verse>
			<verse book="42" chapter="19" verse="27">Tu-in, kumpi dingin kei a hong deihlo ka galte pen hih lai-ah hong paipih unla, keima muhna-ah that un,’ ci hi," a ci hi.
			</verse>
			<verse book="42" chapter="20" verse="25">Tua ciangin Zeisu in, "Tua ahih leh, Kumpipa-a' teng Kumpipa tungah na pia unla, Pasian-a' teng Pasian' tungah na pia un," a ci hi.
			</verse>
			<verse book="43" chapter="18" verse="36">Tua ciangin Zeisu in, "Keima ukna pen hih leitung gam hilo hi. Keima ukna hih leitung gam hi leh Jerusalem khua-a Jew mi uliante' khutsungah hong kipiak lohna dingin ka nungzuite in a do ding uhhi. Tua ahih manin keima ukna pen hih leitung tawh kizomlo hi," a ci hi.
			</verse>
			<verse book="44" chapter="4" verse="26-27">Topa leh ama Christ a do dingin leitung kumpite kithawi uh a, gam ukte kikaikhawm uhhi,’ ci hi. 27 A cih mah bangin Herod leh Pontias Pilat in hih khuapi sung teek mahah Gentail mite leh Israel mite tawh kikupna nei uh a, nangmah in Christ dingin na bawl, a siangtho na Nasempa Zeisu thahdingin a vaihawm uhhi.
			</verse>
			<verse book="44" chapter="5" verse="29">Ahi zongin Peter leh sawltak dangte in, "Mite' thu sangin Pasian' thu ka mangzaw ding uhhi.
			</verse>
			<verse book="44" chapter="7" verse="17-19">"Pasian in Abraham tungah a thuciamna a tun'sak ding a nai kuan ciangin Egypt gamah ei mite tampi tak na pha ta uhhi. 18 A tawpna-ah Joseph a theilo kumpi dang khat, Egypt gamsung a uk dingin hong kipan hi. 19 I mipihte na khemgawpin na khelbawl a, a ta ngekte uh a sihna dingin inn panin mun dangah a koihkhia sak hi. 
			</verse>
			<verse book="44" chapter="13" verse="22">Pasian in kumpi dingin Saul a zat nawnloh ciangin amaute' kumpi dingin David a semsak hi. Pasian in David' thu genin, ‘Ka sawl khempeuh a sem ding, ka deih bang mi khat, Jessi' tapa David ka mukhin hi,’ a cihsa thu a hihi. 
			</verse>
			<verse book="44" chapter="25" verse="11">Thukham palsatin sihna thuakna ding thu khat peuhpeuh a gamta hi leng, suahtakna ding thu ka gen het kei ding hi. Hih amaute' hong mawhzon'nate a manlo ahih leh zong kuamah in amaute' khutsungah hong ap zolo ding uhhi. Gam uk kumpipa tungah a zu ka khan hi," ci-in a dawng hi.
			</verse>
			<verse book="45" chapter="9" verse="17">Banghang hiam cihleh Laisiangtho sungah Pasian in Faro kiangah, "Ka vangliatna lahna ding leh leitung khempeuhah ka min a kitheihna dingin kong zatnop manin kumpi a hong suaksak ka hi hi," ci hi.
			</verse>
			<verse book="45" chapter="13" verse="1-7">A kuamah peuh in hong ukte' thu na mang ciat un. Banghang hiam cihleh Pasian' thukimpih lohin kuamah in ukna thu neilo hi; ukna thu nei i cih mite pen Pasian' koih mite a hihi. 2 Tua ahih manin ukna thunei a nialte pen Pasian' koihsa mite a nial suak a, tua bang mite in thukhenna a thuak ding uh a hihi. 3 Banghang hiam cihleh gam uk mite pen a gamtat hoih mite' kihtak ding hilo a, mi tatsiate' kihtak ding hi bek hi. Ukna thu a neite kihta loin na omnop uh leh a hoihin gamta un. Tua hi leh amaute in note hong pakta-in hong phat ding uhhi. 4 Ukna thuneite pen note' hoihna dingin Pasian' nasemte ahi uhhi. Ahi zongin a sia-in na gamtat uh leh gim hong pia taktak ding uh ahih manin na lau ding uh a hihi. Banghang hiam cihleh amaute pen Pasian' nasemte hi a, a sia-in a gamta mite tungah Pasian' hehna bangin gim a pia dingte ahi uhhi. 5 Tua ahih manin Pasian' gimpiak ding kihtakna hang bek hiloin, ahi ding thu mah hi, ci-a theihna tawh ukna thu a neite' thu na man' ding uh a hihi. 6 Ukna thu a neite in amau' sep dingteng a kimtakin a sep uh ciangin Pasian-a' dingin na a semte hi uh ahih manin tua thu hang mahin zong mangmu a pia na hi uhhi. 7 Tua ahih manin phiangsiah piak dingte tungah pia-in, mangmu piak dingte tungah pia-in, zahtak dingte zahtak bawlin, pahtawi dingte pahtawi ta un.   
			</verse>
			<verse book="46" chapter="6" verse="1-3">Note khatlekhat thu na kineih uh ciangin Pasian' mi siangthote khensakzaw loin lawki thukhente' mai na kitun' ngam uhhi. 2 Pasian' mite in leitung mite' thu a khensakzaw ding ahihlam theilo na hi uhhiam? Note pen leitung mite' thu a khensak ding na hih uh ciangin tua bang thu neute khen theilo lawmlawm na hi uhhiam? 3 Eite pen vantung mite' thu nangawn a khensak ding ihih lamtak theilo na hi uhhiam? Tua ahih manin hih leitunga no' thu neuneute leltak na khentheih zawk kan ding uh a hihi.
			</verse>
			<verse book="52" chapter="5" verse="12-13">Sanggamte aw, Topa in note lam a hong lak ding leh a hong makai dingin a seh, note lakah na a hong sem mite, a kilawm a kituakin zahtakbawl un. 13 Amau' nasepna hangin amaute nakpi takin itbawlin zahtak un. Note khatlekhat kilem takin na om un. 
			</verse>
			<verse book="54" chapter="2" verse="1-2">A masa penin kong gennop thu in: Mi khempeuh-a' dingin Pasian tungah ngetna, thungetna, thumna leh lungdam kohna na neih ding uh a hihi. 2 Eite nuamtakin omthei-in, biakna lungsim nei-in a kilawm takin i nuntak theihna dingin kumpite leh uliante-a' dingin thu na ngetsak un.  
			</verse>
			<verse book="56" chapter="3" verse="1">Na mite in hong uk kumpite leh aana neite' thu mangin, thuhoih khempeuh a sem dingin a kigingsa-in a om ding uh phawksak in la,
			</verse>
			<verse book="58" chapter="13" verse="17-18">Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uhhi. Amaute' thu mang le uh cin a nasepna uhah lungdam mahmah ding uh a, mang kei le uh cin dahpipi-in na sem ding uhhi. Dahpipi-in a nasepna uh note-a' dingin zong phattuamna a om tuan hilo hi.    
			</verse>
			<verse book="60" chapter="2" verse="13-15">Topa' hangin leitung ukna aana neite' thu na mang un. Kumpipa' thu ahi a, 14 a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh' thu ahi zongin na mang un. 15 Banghang hiam cihleh thu theiloin a mot paupau mihaite, na gamtat hoihna un a daihsak ding, Pasian' deihna a hihi. 
			</verse>
			<verse book="60" chapter="2" verse="17">Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un.
			</verse>
			<verse book="66" chapter="1" verse="5-6">thuman takin teci a pang, sihna panin a kithosak kik Tapa upa, leitung kumpite tungah ukna aana a nei Zeisu Christ kiang panin note tungah hehpihna leh nopsakna thupha hong tung ta hen.Tua Zeisu Christ in eite hong it a, ama sihna tawh i mawhna panin eite hong suaktasak a, 6 ama Pa Pasian' na a sem dingin siampi leh kumpi za-ah a hong koih hi. Tua Zeisu in minthan'na leh vangliatna nei tawntung ta hen. Amen.
			</verse>
			<verse book="66" chapter="5" verse="10">Pasian' na a sem dingin siampi za leh kumpi za na pia a, amaute in leitung ukin a om ding uhhi," a ci uhhi.
			</verse>
			<verse book="66" chapter="12" verse="5">Tua ciangin tua numei in leitung minam khempeuh sik ciangkhut tawh a uk ding ta pasal khat hong nei hi. Ahi zongin tua naungek pen thakhatin kilakhia-in Pasian a tutna a tokhomah a kipaipih hi.
			</verse>
			<verse book="66" chapter="13" verse="1-2">Tua laitakin tuipi sung panin ganhing khat a hong pusuak ka mu hi. Tua ganhing in ki sawm leh lutang sagih nei a, a ki sawmte tungah lukhu khat ciat om a, a lutang sagihte tungah min hoihlo khat ciat a kigelh hi. 2 Tua ka muh ganhing pen kamkei tawh kibang a, a khete vom khe tawh kibang a, a kam pen humpinelkai kam tawh a kibang hi. Gulpi in tua ganhing tungah ama vangliatna, ama tokhom, leh aana lianpi a pia hi.
			</verse>
			<verse book="66" chapter="17" verse="12-14">Ki sawmte pen gam uk dingin a hong kipan nailo kumpi sawm hi a, ahi zongin a ganhing tawh kumpi aana a neikhawm dingin nai khat sung bek a hun kipia ding hi. 13 Hih mi sawmte in ngimna khat nei uh a, vangliatna leh aana a neihteng uh a ganhing tungah a pia uhhi. 14 Amaute in Tuuno a sim ding uhhi. Ahi zongin Tuuno pen kumpite' Kumpi, topate' Topa ahih manin, amah leh ama sap, a teel, citakin amah a zuite in tua kumpi sawmte a zogawp ding uhhi," hong ci hi.
			</verse>
			<verse book="66" chapter="19" verse="15">Minam dangte a zawhgawpna ding namsau hiam khat a kam sung panin a pusuak hi. Amah in sik ciangkhut tawh minam dangte ukin, a Vanglian Pasian' heh mahmahna tawh leenggah cilna-ah leengtui a sukkhia ding hi.

			</verse>
		</category>
		<category id="70">
			<verse book="1" chapter="1" verse="27">Tua ahih ciangin Pasian in ama lim bangin mihing piangsakin, Pasian' lim bangin amah a piangsak hi. Amah in pasal leh numei a piangsak hi. 
			</verse>
			<verse book="1" chapter="6" verse="5-9">Leitungah mihing a gitlohna a liatna leh mihing lungsim ngaihsutna peuhmah a sia ahih ngitngetna thu { Topa } in mu hi. 6 Leitungah mihing a bawl pen { Topa } khial kisa a, tua thu in ama lungsim dahsak hi. 7 Tua ahih ciangin { Topa } in, "Ka pian'saksa mihing, ganhing, a bokvak ganhingte leh huih lak vasate, leitung panin ka phiatkhia ding hi. Banghang hiam cihleh amaute ka bawl ka khial hi," a ci hi. 8 Ahih hangin Noah in { Topa' } maipha mu hi. 9 Noah' tangthu hih bang a hihi. Noah a thuman mi khat hi a, ama khangah paubaanglo hi. Noah pen Pasian tawh kikhawl hi.
			</verse>
			<verse book="9" chapter="16" verse="7">Ahih hangin { Topa } in Samuel kiangah, "A tungtham hita leh a tun' san'na hita leh en kei in. Banghang hiam cihleh amah ka nolh hi. { Topa } in mihingte' muh bangin mulo hi. Mihingte in a pualam a kilangte en a, ahih hangin { Topa } in a lungsim en hi," a ci hi.   
			</verse>
			<verse book="11" chapter="3" verse="25-27">Tua ciangin kumpipa in, "A nungta naupang khen nih suah unla, khat tungah alang pia-in, adang khat tungah alang pia un," a ci hi. 26 Tua ciangin a tapa a nungta numei in a lungsimah a tapa khasiat ahih manin kumpipa kiangah, "Aw ka topa aw, a nungta naupang amah piazaw in; bangbang hita leh amah that kei in," a ci hi. Ahih hangin a khat in, "Hih pen kei ka hi a, amah in ahi zongin tang theilo ding hi; hong hawmsak un," a ci hi. 27 Tua ciangin kumpipa in dawngin, "A masa numei tungah naupang hing pia un; bangbang hita leh that kei un; amah pen a nu ahi hi," a ci hi.	
			</verse>
			<verse book="18" chapter="36" verse="13">"Migilote a hehin nitum uh a, gimna a thuak ciang nangawnun ama huh ding ngenlo uhhi.
			</verse>
			<verse book="19" chapter="51" verse="5">A khialsa mahin kei ka suak a, ka nu in a gil sungah hong paii tunga kipan a mawhsa ka hihi. 
			</verse>
			<verse book="19" chapter="51" verse="10-12">Pasian aw, keima sungah lungsim siangtho hong piangsak in la, a thak a man ngaihsutna ka sungah hong guan' in.11 Nangma omna panin kei hong paiikhia kei in la, keima kiang panin na Khasiangtho lakhia kei in.12 Nong hotkhiatna hangin hong lungdamsak kik in la, utna lungsim tawh keimah hong huh ta in.	
			</verse>
			<verse book="19" chapter="90" verse="10">Kote' nuntak sung kum sawmsagih bang hi a, cidam le-ung kum sawmgiat bang hithei hi. Ahih hangin tua hunsung nangawn gimna leh haksatna hi a, tua hunte bei pakin kote ka maimang uhhi.
			</verse>
			<verse book="19" chapter="108" verse="12">Ka galdona uhah kote hong huh in. Banghang hiam cihleh mihing' huhna a mawkna hi.
			</verse>
			<verse book="19" chapter="139" verse="13-16">Banghang hiam cihleh ka pumpi na khempeuh na hong piangsak a, ka nu' gil sungah keimah nong khuituah hi. 14 Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi. 15 A thukna sung mun simthamah kei hong kikhuituahin hong kibawl laitakin, ka guh ka taang, na mai-ah kiliahlo hi. 16 A kipiangsak nailo keima pumpi nate na mit in a mu hi. Ka pumpi nate khat beek a om ma, ka ni zah ding a kiciangtan laitakin, tuate khempeuh na laibu sungah kigelh khin hi.
			</verse>
			<verse book="19" chapter="139" verse="24">Kei sungah siattheihna a omkha hiam hong en in la, tawntung lampi-ah kei hong kha in.	
			</verse>
			<verse book="19" chapter="146" verse="3-4">Huhna a hong pia theilo uliante ahi a, mi mawkmawkte ahi zongin muang kei un. 4 A husan'na a bei ciangin lei-ah ciahkik uh a, tua ni mahmahin a ngaihsutnate uh beita hi.
			</verse>
			<verse book="20" chapter="10" verse="18">Mi a mudahte bek in zuauthu gen a, mi a gensiate mihai a hihi.
			</verse>
			<verse book="20" chapter="12" verse="15-16">Mihaite pen amau mah thuman kisa tawntung a, mipilte in mi' thugenna ngai nuam uhhi. 16 Mihaite in a hehna uh langsakpah uh a, mipilte in a hehna uh ipzo hi.
			</verse>
			<verse book="20" chapter="15" verse="1">Kam nemin dawn'na in hehna damsak a, kam khauh in hehna piangsak hi.
			</verse>
			<verse book="20" chapter="19" verse="3">Mi pawlkhat in amau' haitatna hangin gimna a ngah hinapi-in { Topa } ngawhin mawk heh uhhi. 
			</verse>
			<verse book="20" chapter="19" verse="7">Mi khempeuh in a sanggam zawngpa uh mudah ciat ahih manin a lawmte in a taisatna a thu lamdang hilo hi.
			</verse>
			<verse book="20" chapter="20" verse="5-7">Mihingte' ngaihsutna pen a thuk sunga om tui tawh kibang a, thuthuk mu theite bek in suahkhia thei hi. 6 Mi khempeuh pen mi citakin kigen kim uhhi; ahi zongin a citak takpi ding mi kimuzo ding ahi hiam? 7 Mi khat thumanin a hoihin a nuntak leh ama suanlekhakte mi hampha ahi uhhi.
			</verse>
			<verse book="20" chapter="20" verse="9">"Ka lungsim siangtho hi; mawhna ka nei het kei hi," a ci thei ding mi kua om ahi hiam?
			</verse>
			<verse book="20" chapter="20" verse="11">Naupangte nangawn mi citak mihoih ahihna a gamtatna panun kimukhia thei hi.
			</verse>
			<verse book="20" chapter="20" verse="19">Mi a gensia kawikawite in thu im theilo hi. Tua banga mi haipaute tawh kikhawl kei in.
			</verse>
			<verse book="20" chapter="23" verse="6-7">A cil tentan mite' an neksak kei unla, a anlimte uh duhgawhkha kei un. 7 "Ne ne un," hong cih hangin a cih takpi hilo hi. Banghang hiam cihleh na dangtawng a hong sun samzang nekkhak tawh kibang ding hi.
			</verse>
			<verse book="20" chapter="24" verse="8-9">Thusia lamsang a deih mite thusia bawl mi kici hi. 9 Mihaite' vaihawmna in khialhna bek piangsak lel a, mi a simmawh theite midangte in mudah uhhi.
			</verse>
			<verse book="20" chapter="27" verse="14">Mi khat in a kituak lopi-in midang khat limbawl lualiang leh amah in a sia lamin na ngaihsun zaw hi. 
			</verse>
			<verse book="20" chapter="27" verse="17">Sik in sik mah hiamsak thei a, mi in midang pilsak thei hi.
			</verse>
			<verse book="20" chapter="27" verse="19">Tui sung en leeng eima maitang i muh bangin i lungsim en leeng eima pian'zia kilang hi.
			</verse>
			<verse book="20" chapter="30" verse="8-11">Zuauna leh khemna ka zat lohna dingin hong huh in la, a haulualo, a zawnglua loin hong bawl in la, ka khamkhop zah lian bek an hong pia in. 9 Haulua leng nang hong nialin, "{ Topa } i cih kua ahi hiam?" kong ci khading a, zawnglua leuleu leng mi' na guksakin ka Pasian' min kong daisak khazel ding hi. 10 Sila khat a topa kiangah gensia kei in; amah in nang hong gensia-in gimna na thuakkha ding hi. 11 A pate samsia-in a min a daisak, a nute a phatlo mi pawlkhat om hi.
			</verse>
			<verse book="20" chapter="30" verse="20">A citaklo zi hih bangin gamta hi: Midang tawh khialin tua ciangin kisilsiang a, "Khialhna bangmah gamta kei ing," ci khem hi. 
			</verse>
			<verse book="21" chapter="2" verse="22-26">Mi khat in hih leitungah lunghimawhin thatang sanin na a sepna-ah bang phattuamna ngah ahi hiam? 23 Sepna bawlna khempeuhah lungkhamna leh sinkhamna bekbek hi a, zan nangawnin a ihmut mawhpih hi. Hih pen a mawknapi taktak a hihi. 24 Mihing khat in a nasepna thamanin an ne tui dawnin nuamsa-in a om sangin a hoihzaw bangmah dang omlo hi. Ahi zongin tua nangawn zong, Pasian' hang ahihna ka phawk hi. 25 Pasian kihel loin kua in an ne-in nuamsa thei ding ahi hiam? 26 Pasian in amah a lungdamsakte tungah pilna, theihna, leh lungdamna pia a, ahi zongin a hehpihhuai mimawhte ahih leh a sep bek sisakin, amau' thalawhsa khempeuh amah a lungdamsakte tungah a piaksak hi. Hih pen a mawknapi taktak, huihpi nungdelh bang bek a hihi.
			</verse>
			<verse book="21" chapter="3" verse="11">Amah in na khempeuh amau' hun ciat tawh a kituak dingin a bawl hi. Amah in mailam thu theihnopna lungsim eite tungah hong guan' a, ahi zongin ama sepnate a cing-a theihzawhna ding hong guan'lo hi. 
			</verse>
			<verse book="21" chapter="4" verse="1-7">Tua ciangin leitungah thuman loin a kigamtatnate khempeuh ka ngaihsun kik leuleu hi. Nenniamna a thuak mite kap uh a, ahi zongin kuamah in amaute hehnemlo uhhi. A nengniam mite thahat lua uh ahih manin kuamah in thuk ngamlo hi.    2 A hinglai mite sangin a si khinsa mite hamphazaw ka sa hi. 3 Mihinga hong piang nailo, hih leitung gitlohna teng a mu nailote hamphazaw lai sawnsawn uhhi. 4 Mi khatlekhat, hauhnop mana kidemna hangin nakpi taka na kisem ahihna ka mu hi. Hih zong a mawknapi hi a, huihpi nungdelh mah tawh kibang bek hi. 5 Mihaite in na sem loin a khut zepin om uh a, a tawpna-ah gilkialin sihlawh uhhi. 6 Nakpi takin na sem a, a mawknapi ahi ding, khut nih dim sangin lungsim nuamin khut khat dim neihna hoihzaw hi. 7 Nuntakna sungah a mawknapi ahi thudang khat ka mu leuleu hi.
			</verse>
			<verse book="21" chapter="5" verse="10">Sum deihna lungsim na neih leh lungkim hun cih na thei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi a hihi.
			</verse>
			<verse book="21" chapter="7" verse="1-29">A manpha paknamtui sangin minpha hoihzaw a, i suah ni sangin i sih ni hoihzaw hi. 2 Pawisimna sangin sigalna hoihzaw hi. Sih ding bek a ngak ahihna mihing khempeuh in a phawk ding uh kilawm hi. 3 Nuihna sangin dahna hoihzaw hi; na mai hong gumsak zahin na thu theihna hong khangsak hi. 4 Mipilte dahna lakah omtual a, mihaite nopna lakah omtual hi. 5 Mihaite in pahtawina la hong sak sangin mipilte' hong taina hoihzaw hi. 6 Mihaite' nuihna pen meikuang sunga selkeu kikhul a puak zaizai tawh kibang a, khiatna neilo, a mawknapi a hihi. 7 Mipil khat in midangte a khem ciangin mihai bangin a gamta a hihi. Sumgolh lakna in a lapa' gamtat hoihna siasak hi. 8 Thu khatpeuh a kipatna sangin a tawpna hoihzaw a, kiphatsakna sangin lungduaina hoihzaw hi. 9 Heh pahpah kei in; hehna a haihuai a hihi. 10 "Banghangin nidang lai-in hih sangin hoihzaw tham ahi hiam?" ci-in dong kei in. Tua bangte pil thudotna hilo hi. 11 Pilna pen hauhna zahin hoih a, mihingte-a' dingin phattuamna a hihi. 12 Sum in hong lungmuan'sak bangin pilna in zong hong lungmuangsak hi. Pilna a manphatna, a pilte a nuntaksak theihna a hihi. 13 Pasian' sepsate ngaihsun dih in. Pasian in a kawi-a a bawlsate kua in mamsakkik thei ahi hiam? 14 Nopna na ngah laitakin lungdam in; haksatna na tuah ciangin hih thu ngaihsun in: Lungdamna leh lungkhamna hong piapa pen Pasian hi a, mailamah bang piang ding cih kuamah in theilo hi. 15 Ka nuntakna a mawknapi hi a, ahi zongin ka nuntak sungin thu khempeuh ka thei hi. Mi khat hoih napi-in si a, mi khat siahuai napi-in a khan' sau hi. 16 Tua ahih ciangin hoihlua kei in la, lah sia lua kei in. Banghangin nang kisiasak tawm ding na hi hiam? 17 Gilo lua, hau lua kei in. Banghangin khan'sih laizang ding na hi hiam? 18 A nih tuakin lenkip in. Pasian na zahtak nak leh khat peuhpeuh na zuihna-ah na ma vang ding hi. 19 Khuapi a uk mihing sawm sangin pilna in mi khat hatsak zaw hi. 20 A manin a gamta, a khial ngei hetlo, leitungah mi khat zong om hetlo hi. 21 Mi' gen khempeuh thudon kei in. Na nasempa' hong samsiatna na zakha ding hi. 22 Nang zong midang na samsiat zelzelna teltakin na kithei hi. 23 Hihte khempeuh ka pilna tawh ka ze-et a, pil ding ka hahkat hangin kei' batzawh ding hilo hi. 24 Mihing nuntakna kua in theikhia zo ding ahi hiam? Eite-a' dingin thuk lua a, telhak lua hi. 25 Keimah in pilna siamna ka theihna ding, pilna mu-in thupiangte a hang ka theihna dingin nakpi takin hanciamin ka lungsim ka pia a, haina a hoihlohna leh a haihuaina ka theikhia hi. 26 Sihna sangin numei a siahuai zawkna ka theikhia hi. Ama hong piak itna in thang bangin hong tepcip a, ama hong kawina khut in sikkhau bangin hong hencip hi. Pasian' deihna bangin a gamtate in tua bang numei pelhthei a, ahi zongin a mawh nuamte a thang-ah a awk uhhi. 27 Thugen siampa in hih bangin ci hi: Thu ka kan ciangin, a banbanin thu ka phawkkhia hi. 28 A thudang ka zon'zon' hangin bangmah ka muzo nawnkei hi. Pasal tul khat sung pan khat bang bek a pil a omkhak theihna, ahi zongin numei lakah a pil cih bang a omlohna keimah in ka phawkkhia hi. 29 Keima theihkhiat thu in: Pasian in eite a thuman dingin hong bawl hinapi-in, eite in paulap tuamtuam zongin, i kikai-awksak hi.	 
			</verse>
			<verse book="21" chapter="9" verse="5">A hing laite in a si ding ahihlam uh thei a, a sisate in bangmah thei nawnlo uhhi. A sisate in thaman bangmah nei nawnlo uh a, amaute kiphawkkha nawnlo hi.
			</verse>
			<verse book="21" chapter="9" verse="11">Hih leitungah ka phawk dang thu khat in: A taihat mite in tai kidemna-ah zo tawntunglo a, galhang thahatte in gal zo tawntunglo hi. A pilte in an a kham ngah tawntunglo a, a pilte hau tawntunglo hi. Hih theih siamna a neite milian suak tawntunglo hi. Mi khempeuh tungah kamsiatna vive tung hi.
			</verse>
			<verse book="21" chapter="10" verse="13">Hih thute khempeuh banah gen ding thu khat bek om hi. Mihing hong kipian'sakna a thu bulpi pen in: Pasian zahtakna leh a thupiakte man'na a hihi.
			</verse>
			<verse book="23" chapter="55" verse="8">Banghang hiam cihleh keima ngaihsutnate nomau' ngaihsutna bang hilo a, keima paiziate nomau' paizia bang hilo hi, { Topa } in ci hi.	
			</verse>
			<verse book="23" chapter="59" verse="15">Thuman omlo lua ahih manin siatna a pelh mipa pen mihai-in kingaihsun zawsop hi
			</verse>
			<verse book="23" chapter="64" verse="6">Kote khempeuh mawhnei mi ka hi khin uh a, ka gamtat hoih khempeuh uh zong puannin tawh kibanglai veve hi. Kote khempeuh singteh bangin ka vul uh a, ka mawhna hangun huih letkhiat nahthel keu ka bang uhhi.
			</verse>
			<verse book="24" chapter="10" verse="23">{ Topa } aw, mihing' omdan ama uk theih ahih lohna ka theita a, ama kalsuanna ding ama geeltheih hilo hi.   
			</verse>
			<verse book="24" chapter="17" verse="9-10">"Na khempeuh lakah lungsim a khem hatpen hi a, a kisia pha mahmah a hihi. Kua in lungsim theizo ding ahi hiam? 10 Keimah { Topa } in mi khempeuh' nuntakzia leh a gamtatna tawh kizui-in a piakhia dingin ngaihsutna ka entel a, lungsim ka sittel hi," a ci hi.
			</verse>
			<verse book="28" chapter="4" verse="2">Mite in thuciamna bawl napi-in a thuciamte uh palsat uhhi. Zuau genin, mi thatin, guta-in, nulepa mawhna bawl uhhi. A sia khat khit a sia khat a banbanin gamta-in a mawhna uh behlaplap uhhi.
			</verse>
			<verse book="28" chapter="5" verse="2">Note in mite' kiatna dingin Shittim-ah gum a thukpi-in na to uhhi; hih thu hangin note kong thuhilh ding hi.
			</verse>
			<verse book="28" chapter="10" verse="4">Amaute a kampi bek uhhi a, a kampi bekun thu genin thuciamna a bawl uhhi. Lolai-a tumakuakte sungah gunei kiak a po mah bangin thusia neihna hong khang hi.
			</verse>
			<verse book="33" chapter="7" verse="5-6">Na vengte' thu upin nei kei in la, na lawmte zong muan'in nei kei in. Na ang-a lum na zi kiang nangawnah thu na gending kidawm in. 6 Tuhun ciangin tapate in a pate haibawl a, tanute in a nute langpan' uh a, mote in a teeknu uh langneih uhhi. Mi khat-a' dingin ama innkuanpihte mah a gal a suak mawk hi. 
			</verse>
			<verse book="40" chapter="6" verse="21-23">Banghang hiam cihleh na sum omna uhah na lungsim uh om tawntung ding hi. 22 "Mittang pen pumpi-a' dingin meivak tawh kibang hi. Na mit uh cim leh na pumpi un hoihtakin khua mu thei hi. 23 Ahi zongin na mit uh maang leh na pumpi uh-a' dingin khua a mial hi. Tua ahih manin note' sunga a om khuavak pen a mial hi leh tua mialna pen nasia mahmah ding hi. 
			</verse>
			<verse book="40" chapter="11" verse="16-17">"Ahi zongin tuhun mite bang tawh genteh ding ka hi hiam cihleh: Mihon omna lamkabomah a tu naupang a kimawlte tawh kibang uhhi. Naupang honkhat in a lawmte kiangah, 17 ‘Lamna ding khuang kong tumsak uh hangin na lam nuam kei uh a, kah la ka sak uh hangin lah na kap nuam tuan kei uhhi,’ a kicite tawh a kibang uhhi. 
			</verse>
			<verse book="40" chapter="15" verse="8">‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi.
			</verse>
			<verse book="40" chapter="15" verse="18-20">Ahi zongin kam sung panin a pusuakte pen lungsim panin hong kipankhia hi a, hihte in mi ninsakthei hi. 19 Banghang hiam cihleh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, leh ngaihsut hoihlo a tuamtuam hong piangkhia hi. 20 Hih bang nate in mi ninsak a, khut silloin annekna in mi ninsaklo hi," ci-in a dawng hi.
			</verse>
			<verse book="40" chapter="19" verse="26">Ahi zongin Zeisu in amaute enin, "Mihingte' hihzawh ding hilo mah hi; ahi zongin Pasian in na khempeuh hihthei hi," a ci hi.
			</verse>
			<verse book="40" chapter="26" verse="41">Ze-etna-ah na puk khaklohna dingun thu ngen un. Lungsim in ze-etna nang nuam napi-in pumpi in nangzolo hi," a ci hi.
			</verse>
			<verse book="40" chapter="27" verse="3-4">A lehhekpa Judas in Zeisu a si dingin thu a kikhenna a muh ciangin kisikkik ahih manin siampi liante leh upate kiangah a ngun peek sawmthumte va paipih kik a, 4 "Mawhna a neilo mipa a si dingin lehhekkha ka hih manin ka mawh hi," a va ci hi. Ahi zongin amaute in, "Kote tawh bang kisai nawn ding ahi hiam? Nangma tavuan ahi hi," a na cihsan uhhi. 
			</verse>
			<verse book="41" chapter="7" verse="20-23">Mihingte sung panin a pusuak khiate in mihing ninsak hi. 21 Banghang hiam cihleh mihingte' lungsim sung panin nungak-tangval mawhnopna, guktakna, mi thahna, zilepasal neisate tawh mawhnopna, 22 huaihamna, gitlohna, khemna, gamtat hoihlohna, en'na, mi gensiatna, kisialhna, leh haitatna a piangsakthei ngaihsutna hoihlote khempeuh, 23 mihingte sung panin pusuakin mite ninsak ahihlam theilo na hi uhhiam?" a ci hi. 
			</verse>
			<verse book="42" chapter="4" verse="24">Tua ciangin Zeisu in a thugen zomlai a, "Ke'n kong cihin-ah, kamsang a kuamah peuh ama khua-ah kipakta ngeilo hi
			</verse>
			<verse book="42" chapter="6" verse="45">Mihoihpa in a lungsim sunga thuhoih omteng hong suahkhia a, migilopa in a lungsim sunga a gitlohna teng hong suahkhia hi. Banghang hiam cihleh mite pen amau' lungsim sunga a om bangbang a hong paukhia uh a hihi.
			</verse>
			<verse book="42" chapter="11" verse="14-15">Zeisu in a pau theilo mi khat sung panin dawi hawlkhia a, dawi a paikhiat khit ciangin a mipa pauthei a, mite in lamdang a sa mahmah uhhi. 15 Ahi zongin mi pawlkhat in, "Dawimangpa Beelzebul in dawi hawlkhiat theihna ding vangliatna ama tungah a pia ahi hi," a ci uhhi.
			</verse>
			<verse book="42" chapter="17" verse="7-10">"Note khatpeuh in na lo uh hong khawhsak ahi a, na tuu uh a hong cin'sak ahi zongin nasem khat nei le uh cin, inn-ah a hong tun' ciangin, ‘Hong pai in la na an ne pah in,’ na ci uhhiam? 8 Na ci kei uhhi. Ama kiangah, ‘Ka nitak-an ding hong bawl in la, na puan silhin ka annek sungteng hong vil in. Ka man khit ciangin na ne thei ding hi,’ na cizaw uhhi. 9 Tua bangin a sawlteng a sepna hangin a nasempa tungah, ‘Ka nuam mahmah hi,’ ci tuanlo hi. 10 Tua mah bangin note in zong hong kisawlteng na sepkhit uh ciangin, ‘Nasem mawkmawkte mah ihi a, i tavuanteng bek mah a sem khin ihi hi,’ na ci uhhi," ci-in a dawng hi.
			</verse>
			<verse book="43" chapter="1" verse="11">A khua leh a tui-ah va pai a, ahi zongin a khuapih a tuipihte in ama thugen na ngailo uhhi.
			</verse>
			<verse book="43" chapter="3" verse="19-21">Tua bangin mawhsak thukhenna a thuakna uh a hang in: Leitungah khuavak hong tungkhin napi-in a gamtatna uh hoihlo ahih manin leitung mite in khuavak sangin khuamial deihzaw uhhi. 20 A gamtat hoihlo mite in a siatna uh a kilatkhak ding utlo uh ahih manin khuavak deihlo uh a, khuavakah pai nuamlo uhhi. 21 Ahi zongin thumanin a gamta mite ahih leh a gamtatnate uh Pasian' deihna tawh kituak hi, ci-in a kilatsak theihna dingun khuavak sungah a pai uhhi.
			</verse>
			<verse book="43" chapter="4" verse="48">Zeisu in ama kiangah, "Note in lim leh na lamdang lian ka bawl na muh kei uh leh Topa ka hihna thu na hong um kei ding uhhi," a cih ciangin	 	
			</verse>
			<verse book="43" chapter="6" verse="63">Nuntakna a piathei pen Pasian' Kha hi a, mihingte' hihtheih bangmah omlo hi. Keima hong gen thute pen nuntakna a hong piathei tua Kha thu a hihi. 
			</verse>
			<verse book="43" chapter="8" verse="15">Thu a theilopi-in kei na hong mawhsak uhhi; ahi zongin ke'n kuamah ka mawhsak kei hi.
			</verse>
			<verse book="43" chapter="8" verse="44">Note pen na pa uh Dawimangpa' tate na hi uh a, na pa uh deihna bangin a gamta nuam na hi uhhi. A kipata kipanin na pa uh mi that hi a, thuman gen ngeilo ahih manin thuman tawh kipawl theilo hi. Amah pen zuauna khempeuh a pian'na a zuaugenpa ahih manin zuau a gen ciangin ama ngeina hi lel hi.
			</verse>
			<verse book="43" chapter="16" verse="12">Ka hong gen ding tampi tak omlai hi; ahi zongin hong gen lai leng note-a' dingin tamlua ding hi. 	
			</verse>
			<verse book="43" chapter="16" verse="21">Numei in a ta a suahhun a tun' ciangin na sa ahih manin a dah hi. Ahi zongin a ta a suahkhit ciangin leitungah naungek khat a piangsak khin ahihna hangin lungdamin a natna teng a mangngilh ta hi. 
			</verse>
			<verse book="44" chapter="14" verse="1-2">Ikonium khua a tun' uh ciangin Paul leh Barnabas zong Jew mite kikhopna inn-ah pai uh a, amaute' thuhilhna hangin Jew mi leh Gentail mi tampi tak in Pasian thu um uhhi. 2 Ahi zongin thu umlo Jew mite in Gentail mite holhthawh uh a, thu um mite a mudahsak uhhi.
			</verse>
			<verse book="45" chapter="1" verse="18">Mihingte in a mawhna leh a gitlohna hangun Pasian' thuman selcip uh ahih manin van panin a hehna hong kilang sakin a gimpiakna dingzia hong kilangsak hi.
			</verse>
			<verse book="45" chapter="1" verse="24-25">Mihingte tua zahta-in hailua uh ahih manin amau ututin a gamtat theihna dingun Pasian in khahkhong vet a, a zumhuai mahmahpi-in a gamta uhhi. 25 Amaute in a man ahi Pasian' thu um nuamlo uh a, a tawntungin phat dingin a kilawm a Piangsakpa bialoin, Pasian' bawlsa nate bia-in a zui uhhi. Tu-a bangin hi takpi uhhi. 
			</verse>
			<verse book="45" chapter="1" verse="28">Mite in a man ahi Pasian' thu ngaihsutin nei nuamlo uh ahih manin amaute' ngaihsut hoihlo bangin a gamtat theihna dingun Pasian in a khahkhia hi. Tua ahih manin a gamtat dingun a kilawm lopipi-in a gamta uhhi.  
			</verse>
			<verse book="45" chapter="2" verse="14-15">Gentail mite in thukham a neihloh uh hangin amau' ngaihsut tawmna tawh thukham' deihna bang a gamtat uh ciangin tua thukham' deihna a zui uhhi a, thukham a neihloh uh hangin a gamtat dingun a kilawm amau mahmah in a thei tawm uh a hihi. 15 Amau' lungsim sungah thukham' deihnate omkhin ahihna thu a gamtatna un hong kilangsak hi. Amau mahmah zong khat veivei hoih kisa, khat veivei sia kisa uh ahih manin, amau' lungsim sungah thukham' deihnate theihna omkhin ahihna thu, hih amau' kiphawk tawmna lungsim in nakpi takin hong kitelsak hi.
			</verse>
			<verse book="45" chapter="3" verse="10-11">Laisiangtho sungah zong, "Pasian' muhna-ah mi man kuamah omlo a,11 a man a thei kuamah omlo a, Pasian tawh kipawl ding a hanciam kuamah omlo hi.
			</verse>
			<verse book="45" chapter="3" verse="23">Mi khempeuh mawh ciat uh a, a hong honkhia Pasian tawh kigamla uh 	
			</verse>
			<verse book="45" chapter="5" verse="12-19">Mi khat hangin leitungah mawhna hong om a, tua mawhna hangin sihna hong piang hi. Mi khempeuh mawh uh ahih manin tu-a bangzia-in mi khempeuh tungah sihna hong tung hi.13Thukham a omma pekin leitungah mawhna na omkhin a, thukham a omlohna munah Pasian in mawhna a ciamtehna laibu neilo hi.14Ahi zongin Adam huna kipan Moses hun dongin sihna in mite uk a, Adam in Pasian' thupiak a man'loh manin a khialh bangin a khial nailo mite nangawn sihna khutnuai mah hi veve uhhi. Adam pen a hong pai lai ding mipa' lim a hihi.15Ahi zongin Pasian' hong piak letsong pen Adam' mawhna tawh kibang lo ahih manin tuate gel tehkak theihding hilo hi. Tua mi khat a khialhna hangin mi tampi a sihna pen a man mah a hihi. Ahi zongin Pasian' hong itna leh hong hehpihna nakpi takin lianzaw lai a, mi khat ahi tua Zeisu Christ' hehpihna hangin mi tampi tak tungah hong kipia letsong lian mahmah hi.16Pasian' letsong leh mi khat' mawhna a hatna zia kilamdang hi. Khialhna khat a om khit ciangin, "Mawh hi," ci-in thukhenna kipia a, ahi zongin khialhna tampi tak a om khit ciangin a kilawm lopi mahin, "Dik hi," cihna piakkhong thupha a om hi.17Mi khat bek' mawhna hangin sihna in hong uk ahih leh mi khat mah ahi Zeisu Christ hangin nakpi takin a lian Pasian' hehpihna leh mihoih-a san'na a ngah mite nungta-in thahatzaw kan ding uhhi.18Tua hi a, khialhna khat in mi khempeuh tungah thukhenna tungsak ahih mah bangin gamtatna hoih khat mah in mi khempeuh khahin nungtasak hi.19Mi khat in thu a man'loh manin mi tampi mimawh a suahsak mah bangin mi khat in thu a man'na hangin mi tampi in Pasian tawh kipawl theihna a ngah ding uh a hihi.	 
			</verse>
			<verse book="45" chapter="7" verse="17-23">Tua ahih manin tua bangin a gamta taktak pen kei hiloin ka sunga om mawhna hizaw hi. 18 Ka leitung pumpi sungah a hoih na khat beek omlo hi, ci-in ka thei hi. Ka sungah a hoih gamtatnopna lungsim a om hangin ka hihzo kei hi. 19 A hoih ka gamtatnop teng gamta loin, ka hihnoploh siatnate ka gamta zawsop hi. 20 Ka gamtat noplohteng ka gamtat veve ciangin tua a gamta pen kei hi nawnloin ka sunga om mawhna a gamta ahihna a hong kilang hi. 21 Tua ahih ciangin a hoih gamta nuam hinapi-in a sia bekbek a gamtakha ka hihna ka thei hi. 22 Ka lungsim tawng taktakah Pasian' thukham hoih ka sa hi. 23 Ahi zongin kei' deihloh thudang khat in ka lungsimah na hong sem hi. Tua ka sunga na hong sem pen in mawhna thu-ah kei hong mancip hi.
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi. 
			</verse>
			<verse book="45" chapter="16" verse="18">Tua bang mite in i Topa Christ' na a sem hiloin, gilpi vai bek a sem uh a hihi. Amaute in mite phatin kamkhum nono zang uh ahih manin mihoih pawlkhat a khemzo uhhi.
			</verse>
			<verse book="46" chapter="2" verse="14">Ahi zongin Khasiangtho a neilo mite in Pasian' Khasiangtho in a hong piak nate sang theilo uhhi. Khasiangtho a nei mite bek in theithei uh ahih manin amaute in tel theilo uh a, amau-a' dingin a haihuai thu khat ahi lel hi.	
			</verse>
			<verse book="46" chapter="3" verse="16-17">Note pen Pasian' biakinn na hihna uh leh note sungah Pasian' Kha Siangtho a teng ahih lamtak na theihsa uh a hihi. 17 Mi khatpeuh in Pasian' biakinn susia leh Pasian in tua mipa susia ding hi. Bang hang hiam cih leh Pasian' biakinn a siangtho hi a, note zong tua biakinn siangtho na hi uhhi.	
			</verse>
			<verse book="46" chapter="11" verse="14">I pian'pih ngeina mahmahah zong pasalte in sam sau a khawi pen amau-a' dingin a zumhuai thu ahihna, 
			</verse>
			<verse book="46" chapter="13" verse="11">Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi.   
			</verse>
			<verse book="47" chapter="4" verse="16">Tua thu hangin ka lungkia tuankei uhhi. Kote' leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi.
			</verse>
			<verse book="47" chapter="12" verse="11-12">Note in kei a hong pakta ding hinapi-in hong paktalo na hih manun note' bawlin mihai bangin kisialin ka gamta hi. Banghang hiam cihleh kei pen bangmahpi ka hihloh hangin sawltak thupi mahmahin na ngaihsutte uh sangin themkhat zong ka neuzaw tuan het kei hi. 12 Sawltak man taktak ka hihna lim a kilangsak nate, note lakah lungduai takin hong kisem a, lim, na lamdang, leh na a tuamtuamte note lakah hong kibawl hi.
			</verse>
			<verse book="48" chapter="5" verse="19-21">Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, 20 milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi.   
			</verse>
			<verse book="48" chapter="6" verse="3">Mi khatpeuh, bangmah hilo napi-in amah a kithupi ngaihsut mawkmawk leh amah leh amah a kikhem a hihi.
			</verse>
			<verse book="48" chapter="6" verse="7-10">Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. 8 Mi khatpeuh in ama leitung pumpi deihna khaici a vawh leh sihna ngahding a, Khasiangtho deihna khaici a vawh leh Khasiangtho tung panin nuntak tawntungna ngahding hi. 9 Tua ahih manin na hoih sepding cimtak kei ni. Lungkia loin i sep nak leh a hun ciangin thaman i ngah ding hi. 10 Tua ahih ciangin hunhoih i ngah simin midangte tungah a hoihin i gamta ding a, a diakdiakin thu upna sungah i innkuanpihte khempeuh tungah i hoih gamtatding i phawk ding hi.
			</verse>
			<verse book="49" chapter="2" verse="3">A taktakin eite khempeuh zong amaute mah i bang ngei a, i pian'pih lungsim zui-in nungta-in, i pumpi leh i lungsim deihna bangin i gamta hi. Tua ahih manin eite khempeuh zong Pasian' hehna hangin gim a thuak dingte ihi hi.
			</verse>
			<verse book="49" chapter="4" verse="18">a ngaihsutnate uh khuamial tawh kibang hi. Amaute' lungsim khauhin bangmah thei hetlo uh ahih manin Pasian' hong piak nuntakna neikha hetlo uhhi.	
			</verse>
			<verse book="52" chapter="1" verse="5">Banghang hiam cihleh note kiangah Lungdamna Thu ka hong hilh lai-un kam bek tawh a hong gen hiloin, Khasiangtho' vangliatna leh Lungdamna Thu a man taktak hi, ci-in theihna tawh a hong pai ka hi uhhi. Note kiangah ka om laitakun note' phattuamna dingin ka sep ka bawlna khempeuh uh na thei uhhi.
			</verse>
			<verse book="54" chapter="6" verse="6-10">Pasian biakna hangin a neihsateng tawh a lungkim mite pen biakna in mihau a suaksak takpi mah a hihi. 7 A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. 8 Tua ahih manin annek tuidawn, nikten' puansilh i neih nak leh a phazo a hihi. 9 Ahi zongin a haunuam mite in ze-etna a tuamtuam thuak a, duhhopna huaihamna a haivai thute-ah awkcipin, haksatna leh siatna a tuahlawh uhhi. 10 Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uhhi.
			</verse>
			<verse book="55" chapter="3" verse="6">Tua bang mite pawlkhat, mite inn-ah va hawh khiankhianin, deihna nam tuamtuam leh mawhna lungsim tawh a kidim numeite na thuzawh uhhi. 
			</verse>
			<verse book="55" chapter="4" verse="3-4">Mite in thuman a ngaih noploh hun, amaute' deihna bek a zuihnop hun, amaute' zaknop thute bek a gen ding sia a cial thuahthuah hun hong tung ding hi. 4 Amaute in thuman thutak ngainuam nawnloin tangthu phuahtawm peuh ngaihsutpi-in nei ding uhhi.
			</verse>
			<verse book="56" chapter="1" verse="15">Lungsim siangthote-a' dingin na khempeuh a siang hi a, ahi zongin thu umlote a lungsim ngaihsutnate uh siakhin ahih manin amaute-a' dingin a siang bangmah omlo hi.
			</verse>
			<verse book="56" chapter="3" verse="3">Banghang hiam cihleh eite zong nidangin haitatin, thumang loin, vakvai-in, duhna deihna a tuamtuamte thuaklahin, thusia leh en'na lungsim tawh a gamtate, mite in hong mudahin, eite khatlekhat zong a kimudah ngeite ihi hi.
			</verse>
			<verse book="58" chapter="5" verse="7">Leitungah mihingin Zeisu a omlai-in sihna panin amah a honkhia theiding Pasian tungah thu ngenin khitui naptui tawh thumin na kiko hi.
			</verse>
			<verse book="58" chapter="12" verse="9-11">Tua banah, i leitung pate in gim hong pia a, zong i zahtak lai hi. Tua ahih leh kha thu tawh kisai-ah i Pa' thu mang phazaw-in i nuntak ding kisam hi. 10 I leitung pate in amau' hoihsak bangin nuntak tomno sung ngaihsutna-in hong thuhilhin gim hong pia a, ahi zongin Pasian in amah tawh kibangin siangtho-in i omtheihna dingin eite hong khualna-in hong thuhilhin gim hong pia hi. 11 thuhilhna tawh gim hong kipiak ciangin nuam kisa hetloin na kisa mahmah sam a, ahi zongin tua thuhilhna a mangzote in thuman nuntakna hangin nopsakna thaman a nung ngah uhhi.
			</verse>
			<verse book="59" chapter="1" verse="13-15">Mi khat peuhpeuh in tua bang ze-etna a thuak ciangin, "Pasian in kei hong ze-et hi," ci-in ngaihsun kei hen. Siatna in Pasian ze-et ngeilo a, mite a siatna dingin Pasian in zong ze-et ngeilo hi. 14 Mi khatpeuh in ama deihna zui-in a gamtat ciangin mawhna a piangsak a hihi. 15 Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.
			</verse>
			<verse book="59" chapter="1" verse="26">Mi khatpeuh in Christian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna a hihi.
			</verse>
			<verse book="59" chapter="2" verse="5-7">Sanggamte aw, hoihtakin na ngai un. Pasian a it mite tungah piakdingin a ciam vantung gam a ngahding leh upna thu-ah mihau a suak dingin Pasian in leitung mizawngte a teel hinapi-in, 6 note in mizawngte na simmawhbawl uhhi. Note hong bawlsia-in thukhen zum hong tun' pahpahte, mihaute hizaw uhhi. 7 Pasian in note a hong phuah min hoih a gensiate, mihaute mah ahi uhhi.
			</verse>
			<verse book="59" chapter="3" verse="5-13">Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi. 6 Leii pen mei tawh kibang hi. I pumpi na sung panin a neuno khat hinapi-in i pumpi buppi a sia suahthei a, hell khuk sung panin a hong piang mei tawh i nuntakna buppi hong kangtumsak thei hi. 7 Mihingte in gamsa, vasa, a bokvak ganhing leh tui sunga om ngasate-a kipan ganhing khempeuh zualsakin ukzo uhhi. 8 Ahi zongin siattheihna ding gukhal tawh a kidim, a omkhong theilo leii pen zualsakin a ukzo kuamah omlo hi. 9 I leii tawh eite' pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi. 10 Kam khat sung panin thupha leh thusia pusuak khawm hi. Sanggamte aw, hih bang ahi ding hi hetlo hi. 11 Tuinak khat panin tui lim leh tui limlo hong luangkhia khawm thei ahi hiam? 12 Sanggamte aw, theikung in oliv hong gahthei a, leenggui in theipum hong gahthei ahi hiam? Tui-al in tuilim piangsak ngeilo hi. 13 Note lakah pilin thuthei a kisa a om leh kiniamkhiatin pilin, nuntak hoih leh gamtat hoih tawh a lahkhiat ding a hihi.
			</verse>
			<verse book="59" chapter="3" verse="16">En'na leh huaihamna a om nak leh buaina leh siatna nam khempeuh tawh kizom pahpah hi.
			</verse>
			<verse book="59" chapter="4" verse="1-2">Note lakah a om kitotna leh kilaina koi panin hong piang ahi hiam? Deihluatna lungsim na neih manun note' pumsung a kitoktok niloh a hihi. 2 Na na deih uh a, ahi zongin neilo na hih manun mi na thatnuam uhhi. Nate deihna lungsim na nei uh a, ahi zongin ngah zolo na hih manun kitawngin na kilailawh uhhi. Pasian kiangah na deih uh ngenlo na hih manun a ngahlo na hi uhhi.  
			</verse>
			<verse book="61" chapter="2" verse="2">Tua bang hinapi-in mi tampi tak in amau' gamtat hoihlohna zui ding uh a, tua bangin amau gamtatna hangin mite in thuman lampi gensia ding uhhi. 
			</verse>
			<verse book="61" chapter="3" verse="16">Lai a hong gelhna sungah a thugente tu-ate mah a gennuam a hihi. A laigelhna sungah a telhak thu tampi om a, theihna kicing loin lungsim kiplo mi pawlkhatte in Laisiangtho sung thu a ututun a kawihei uh bangin Paul' thugente zong a manlopi-in khia uh ahih manin siatna a tuaklawh uhhi.
			</verse>
			<verse book="62" chapter="3" verse="2">Ka lawm itte aw, eite' pianzia ding taktak a telin hong kilat nailoh hangin tu-in Pasian' tate ihi hi. Ahi zongin Christ hong kilat ciangin ama pianzia ahi bang teekteekin mu ding ihih manin amah i batna ding thu teltakin i thei hi.
			</verse>
			<verse book="65" chapter="1" verse="19">Hih mite in pawl kikhenna piangsakin, amau pumpi deihna bangin gamta uh a, Khasiangtho zong neilo uhhi.

			</verse>
		</category>
		<category id="71">
			<verse book="1" chapter="31" verse="19">Laban a tuumul met dingin a paikhia hi a, Rachel in a pa' innsung pasian-te na gu hi. 
			</verse>
			<verse book="2" chapter="20" verse="3-6">"Keimahlo ngal pasian dang na bia kei ding uhhi. 4 "A kiseek milim hita leh, tunga vantung hita leh, nuai-a leisung hita leh, leinuai-a om tui sungah hita leh a om na khat peuhpeuh a sun khat peuhpeuh note-a' dingin na bawl kei ding uhhi. 5 Tuate' mai-ah na kun kei ding uh a, tuate na bia kei ding uhhi. Banghang hiam cihleh keimah note' { Topa } Pasian, a aam Pasian ka hi a, kei hong mudahte' tungah pate' mawhna tate' tungah khang thum khang lina dongin thuk-in, 6 ahih hangin kei hong itin ka thupiakte a zui mi a tul tampite tungah itna kip a lakpa ka hihi.
			</verse>
			<verse book="2" chapter="23" verse="13">Note' tunga kong gente khempeuh thudon un; pasian dangte' min genin nei kei unla, na kam sung panun zong tua bangte kizasak kei un.
			</verse>
			<verse book="2" chapter="32" verse="6">Amaute zingsangin tho baih uh a, meihal biakna pia-in thunuama biakna zong a paipih uhhi. Pawi an ne-in mite tu uh a, zu khamin numei pasal kisawk ngeingai uhhi.
			</verse>
			<verse book="3" chapter="17" verse="7">Tua ahih ciangin amaute in a biak uh keeldawite-a' dingin amau' biakpiaknate go nawnlo ding uhhi. Hih pen amau' khang tawntungin amaute' tungah ngeina kip khat hi ding hi.
			</verse>
			<verse book="3" chapter="19" verse="4">"Milimte lamah kihei kei unla, note in a kisungtawm pasian-te nomau-a' dingin bawl kei un; kei pen { Topa } na Pasian uh ka hihi.
			</verse>
			<verse book="3" chapter="26" verse="1">"Note in nomau-a' dingin a mai-ah na kun dingun milim bawlloin, a kiseek milim hita leh biakna song hita leh na dingsak kei ding uh a, na gamsung uhah suang milim na phut kei ding uhhi; Banghang hiam cihleh kei pen { Topa } na Pasian uh ka hihi.
			</verse>
			<verse book="3" chapter="26" verse="30">Keimah in mual dawna na biaknate uh susia-in, na paknamtui biakna taute uh phukin, note' milim' siluang hawmte tungah na luanghawmte uh ka pai ding a, keimah in note kong kih ding hi.
			</verse>
			<verse book="5" chapter="4" verse="15">"Tua ahih ciangin note hoihtakin kidawm un. Horeb-ah mei sung panin { Topa } in note' tungah thu hong gen ni-in bangmah mulo na hih manun,
			</verse>
			<verse book="5" chapter="7" verse="25-26">A kiseek amau' pasian milimte mei tawh na hal ding uhhi. Tua nate-ah na awk khaklohna dingun amaute' tunga a om kham leh ngun deihgawh loin, note-a' dingin na la kei ding uhhi. Banghang hiam cihleh tua pen { Topa } na Pasian uh tungah a kihhuai a hihi. 26 Note' inn sungah a kihhuai nate na tumpih kei ding uh a, tua nate tawh kibangin samsiat a thuak mi na kisuaksak kei ding uhhi. Note in tua nate mudah mahmahin na kih ding uhhi. Banghang hiam cihleh tua nate a kisamsia na a hihi.
			</verse>
			<verse book="5" chapter="27" verse="15">"‘{ Topa}-a' dingin a kihhuai ahi, khutsiampa' khut tawh a kibawl, a kiseek ahi a, a kisung ahi zongin milim bawlin, mun simthamah a koih mipa in gimna ngah ta hen,’ ci ding uhhi. Tua ciangin mi khempeuh in dawngin, ‘Amen,’ ci ding uhhi. 
			</verse>
			<verse book="5" chapter="29" verse="17">A muhdahhuai amau' na, singlesuang a kibawl, ngunlekham a kibawl, amaute' lakah a om a milimte uh na mu khin uhhi.
			</verse>
			<verse book="5" chapter="32" verse="16-17">Amaute pen pasian dangte tawh ama hazat theihna dingin gamta uh a, a kihhuai gamtatnate tawh amaute in amah hehsak uhhi. 17 Amaute in pasian a hilo dawite, amau' theih ngeiloh pasian-te, hong suak nunung pasian thakte, na pu na pate un a theih ngeiloh pasian-te' tungah biakna a pia uhhi.
			</verse>
			<verse book="7" chapter="10" verse="14">Pai unla note' teel pasian-te tungah ko un. Na lungkham hunun amaute kihonkhia sak un," a ci hi.
			</verse>
			<verse book="9" chapter="7" verse="2-3">Kiriathjearim-ah Thuciamna Singkuang a om-a kipan, hun saupi, kum sawmnih bang pha a, Israel mite khempeuh in { Topa } ngai-in thuum uhhi.  3 Tua ciangin Samuel in Israel mite khempeuh kiangah, "Na lungsim khempeuh uh tawh { Topa' } lamah a kiheikik na hih uh leh note' lak panin gamdang pasian-te leh Ashtaroth nusian milim koihkhia-in { Topa' } lamah na lungsim uh ngat unla, amah bek bia un. Tua hi leh amah in Filistia-te' khutsung panin note hong honkhia ding hi," a ci hi.
			</verse>
			<verse book="9" chapter="15" verse="23">Banghang hiam cihleh lehdona pen aisan mawhna bangmah hi a, lungkhauhna pen mawhna leh milim biakna mah a bang a hihi. Nangmah in { Topa' } thu nial khin na hih manin, amah in zong kumpi hihna pan nang hong nolh khin hi," a ci hi.
			</verse>
			<verse book="11" chapter="21" verse="26">{ Topa } in Israel mite' mai-ah a hawlkhiat Amor mite mah bangin milimte zui-in a kihhuai mahmahin a gamta hi.
			</verse>
			<verse book="12" chapter="17" verse="12">{ Topa } in amaute tungah, "Note in na hih kei ding uhhi," a cih milimte' na sem uhhi.
			</verse>
			<verse book="12" chapter="17" verse="15-18">Amaute in ama thukhamte, leh a pu a pate uh tawh a bawl a thuciamna, leh amaute tungah a piak hilhkholhnate simmawh uhhi. Amaute in a mawkna milimte zui-in a mawkna suak uh a, amaute tawh kibangin gamta kei un ci-in { Topa } in a thupiak tawh kisai-in, amaute in amau' kiima om minamte zui uhhi. 16 Amaute in { Topa } a Pasian uh thupiakte khempeuh nusia-in amau-a' dingin a kisung bawngno lim nih bawl uhhi. Amaute in Asherah milim khat bawl uh a, vantunga om nate khempeuh bia-in Baal milim na sem uhhi. 17 Amaute in biakna-in a tanute uh leh a tapate uh halin vankahna leh aisanna zang uh a, { Topa' } muhna-ah a sia a gamta dingin kipia tawmin amah hehsak uhhi. 18 Tua ahih ciangin Israel mite tungah { Topa } heh a, ama muhna panin amaute hemkhia hi. Kuamah dang om nawnloin Judah gammi bek omlai hi. 
			</verse>
			<verse book="12" chapter="17" verse="41">Tua ahih ciangin hih minamte in { Topa } bia uh a, a kiseek amau' milimte' na zong semkawm uhhi. A tate uh leh a tate uh' tate zong tua bangmahin gamta uhhi. A pu a pate uh gamtat bangin a suan a khakte uh tuni dongin gamta uhhi. 
			</verse>
			<verse book="12" chapter="21" verse="3">Banghang hiam cihleh amah in a pa Hezekiah' suksiatsa mualtunga biaknate lamkik hi. Tua ciangin amah in Baal-a' dingin biakna taute phut a, Israel kumpi Ahab' bawl bangin Asherah milim khat bawl a, vantunga om nate khempeuh bia-in tuate' na a sem hi.
			</verse>
			<verse book="12" chapter="21" verse="21">Amah in a pa' khekhap khempeuh tawn a, a pa in a na a sepsak milimte' na mah semin tuate a bia hi.
			</verse>
			<verse book="12" chapter="23" verse="24">Tua thamloin { Topa' } biakinn sungah siampi Hilkiah in a muh laibu sungah a kigelh thukham kammalte amah in a kipsak theihna dingin Judah gamsung leh Jerusalem-a om vankahte, aisante, innsung pasian-te, milimte, leh a kihhuai nate khempeuh Josiah in a hemkhia hi.
			</verse>
			<verse book="13" chapter="10" verse="9">Tua ciangin amaute in ama nate hawkkhia-in a lutang leh a galhiam la uh a, a milimte uh leh mite kiangah hih thuthak a ko dingin Filistia gamsung khempeuhah kamtaite a sawl uhhi.
			</verse>
			<verse book="13" chapter="16" verse="25-26">Banghang hiam cihleh { Topa } lian mahmah a, nakpi takin phat ding ahi hi; pasian khempeuh sangin lamdang sakzawk ding a hihi. 26 Banghang hiam cihleh minam dangte' pasian-te milim hi lel a, ahih hangin { Topa } ahih leh vantungte a bawlpa a hihi.
			</verse>
			<verse book="14" chapter="24" verse="18">Tua ahih ciangin amaute in a pu a pate uh Pasian, { Topa' } biakinn nusia uh a, Asherah milimte leh milim dangte' na sem uhhi. Hih amau' mawhna hangin Judah leh Jerusalem tungah hehna hong tung hi.
			</verse>
			<verse book="14" chapter="28" verse="23">Banghang hiam cihleh amah a zo Damaskas-te' pasian-te tungah biakna pia-in, "Syria kumpite' pasian-te in amaute huh ahih manin amaute in kei hong huh theihna dingun amau' tungah biakna ka pia ding hi," ci hi. Ahih hangin tua pasian-te pen amah leh a mipihte khempeuh' siatna a hihi.
			</verse>
			<verse book="19" chapter="16" verse="4">Pasian dang a teelte in amau' dahna khangsak hi. Amau' si theh biaknate ke'n bawlpih loin, amau' pasian-te ka biakpih kei ding hi.
			</verse>
			<verse book="19" chapter="31" verse="6">Mawkna milim a thupi ngaihsutte na mudah hi; ahih hangin keimah in { Topa } ka hong muang hi.
			</verse>
			<verse book="19" chapter="82" verse="1">Thu vaihawm kikhopna sungah Pasian in ama pan'mun hong len a, amah in pasian-te' lakah thu a khen hi.  
			</verse>
			<verse book="19" chapter="83" verse="18">{ Topa } a kici min nei nangmah bek leitung khempeuhah a Sangpenpa na hihna amaute theisak in.
			</verse>
			<verse book="19" chapter="96" verse="5">Banghang hiam cihleh minam dangte' pasian khempeuh milim hi lel a, ahih hangin { Topa } ahih leh vantungte a bawlpa a hihi.
			</verse>
			<verse book="19" chapter="106" verse="36-38">Amau-a' dingin thangzak ahi amau' milimte a biakpih uhhi. 37 Amaute in a tapate uh leh a tanute uh dawi biakna-in a nei uhhi. 38 Amaute in Kanaan gam milimte a biakna-un mawhna neilo a tanute uh leh a tapate uh that uh a, hih mi thahna hangin gamsung a nin a suak hi.   
			</verse>
			<verse book="19" chapter="115" verse="4-8">Amau' milimte pen ngun leh kham hi lel a, mihingte' khut tawh a kibawl a hihi. 5 Amaute in kam nei napi-in pau theilo uh a, mit nei napi-in khua mu theilo uhhi. 6 Amaute in bil nei napi-in khua zalo uh a, nak nei napi-in a nam theilo uhhi. 7 Amaute in khut nei napi-in lawng theilo uh a, khe nei napi-in pai theilo uhhi. Amaute in aw gingsak theilo uhhi. 8 Tuate a bawlte leh tuate a muangte khempeuh pen tuate mah tawh kibang uhhi.
			</verse>
			<verse book="19" chapter="135" verse="15-18">Minam dangte' pasian-te pen mihingte' khut tawh a kibawl, ngun leh kham a hihi. 16 Amaute in kam nei napi, pau theilo uhhi. Amaute in mit nei napi, khua mu theilo uhhi. 17 Amaute in bil nei napi, khua za theilo uhhi. Amaute' kamsungah naksuk naktoh theihna neilo uhhi. 18 Milim a bawl mite pen milim mah bangsak in. Milim a muang khempeuhte zong tua milimte mah bangsak in.
			</verse>
			<verse book="23" chapter="17" verse="8">Amaute in amau khut tawh a bawlsa uh biakna taute donlo ding uh a, amau' bawlsa Asherah milimte hita leh paknamtui halna biakna taute hita leh muan'in nei nawnlo ding uhhi.
			</verse>
			<verse book="23" chapter="2" verse="8">Amau' gamsung milimte tawh kidim a, amau' khut tawh a bawlsate uh amaute in a bia uhhi.
			</verse>
			<verse book="23" chapter="2" verse="20">Amah pen leitung a lingsakgawp dingin a hong kipat hun ciangin { Topa } kihtakna leh a lian ama minthan'na vang panin suanghawmpite sung leh keenhawmte sungah a buk theihna dingun amau' bawltawm ngun leh kham milimte, buite leh bakte a paih ding uhhi.
			</verse>
			<verse book="23" chapter="21" verse="9">En in, sakol tung tuangte a kopkopin hong pai!" a ci hi. Adang khat in, "Babylon cim hi, cim hi. A milim pasian-te khempeuh leilak dongah amah in suksiatsak hi," ci-in a dawng hi.
			</verse>
			<verse book="23" chapter="40" verse="18-20">Tua ahih ciangin Pasian pen kua tawh tehkak ding a, amah pen bang lim tawh kibang ci ding na hi uhhiam? 19 Milim tawh tehtheih ding hilo hi. Milim a bawlpa in sungin, khamseekpa khat in tua milim kham tawh zut a, tua milim-a' dingin ngun khainiangte a sun'sak hi. 20 Ngun leh kham a nei zolo mipa in biakna-in a zat dingin a muatlo ding sing teel a, a taang theilo milim khat ama-a' dingin a bawlsak dingin khutsiam mi khat a zong hi.  
			</verse>
			<verse book="23" chapter="42" verse="8">"Kei pen { Topa } ka hi a, { Topa } pen keima min a hihi. Pasian dang' tungah keima-a' tawh a kibang minthan'na ka pia kei a, a kisui milimte zong keimah hong kiphatnate pawl ka ngahsak kei hi.
			</verse>
			<verse book="23" chapter="42" verse="17">A kisui milimte muangin, a kisung milimte kiangah, ‘Note, komau' pasian-te na hi uhhi,’ a ci mite kinolh ding a, maizum mahmahin ki-omsak ding hi.
			</verse>
			<verse book="23" chapter="44" verse="9-11">Milim a bawl mite khempeuh a mawkna hi a, amau' deih milimte in phattuamna piangsak lo hi. Milim a biate in khua mu theiloin, thu thei theilo a, amaute in maizumna a thuak uhhi. 10 Bangmahin a kimanglo pasian kua in bawl a, milim kua in sung ahi hiam? 11 Milim a bia mite khempeuh in maizumna ngah ding uhhi. Milim a bawl khutsiamte pen mi hilel uhhi. Amaute khempeuh kikhawm sakin dingsak un. Amaute nakpi takin kilausak ding a, a vekpi-un maizumin kikoih khawm ding hi.      
			</verse>
			<verse book="23" chapter="44" verse="15-20">Tua ciangin tua kung pen mi khat-a' dingin mei sing a suak hi. Amah in tua sing kimkhat la-in khua lumna dingin mei-in cih a, amah in mei tawhin moh a em hi. Amah in pasian khat zong bawlin bia a, amah in milim khat bawlin tua milim mai-ah a kun hi. 16 Amah in a sing kimkhat meikhukah cih hi. Adang kimkhat tawh an ne a, amah in sa hangin a gil vah hi. Amah in mei awi-in, "Ah, ka khua lumta, mei mu khin ing," ci hi. 17 Amah in a vallai teng, ama milim pasian khatin a bawl hi. Tua milim mai-ah kunin a bia hi. Amah in tua milim tungah thu ngen a, "Nang pen keima pasian na hih ciangin kei hong honkhia in," ci hi. 18 Amaute in bangmah theilo a, amaute in bangmah khentel theilo uhhi. Banghang hiam cihleh amaute in bangmah a muh theihlohna dingun amah in a mit uh humsakin, bangmah a theihlohna dingun a lungsim uh khaksak hi. 19 A kimkhat meikhukah cihin, a aam tungah moh zong ka em a, sa hangin ka ne khinzo hi. A omlai teng a kihhuai-in bawl buang ding ka hi hiam? Sing bek khat mai-ah kun buang ding ka hi hiam, a ci ding, thu a ngaihsun, theihna leh thumuhna a nei khat beek omlo hi. 20 Amah pen vut a nete tawh kibang lel hi. A lungsim haina in amah lam pialpih khin a, amah leh amah kihonkhia theiloin, "Ka khutsungah ka tawi milim pen a zumhuai hilo ahi hiam?" cih zong phawk theilo hi. 
			</verse>
			<verse book="23" chapter="45" verse="20">"Minamte sung panin a suaktalai note aw, nomau kikaikhawmin hong pai unla, hong nai un! Sing milim a pua kawikawi mite in theihna neilo uh a, a honkhia theilo pasian tungah thu ngenngen uhhi.  
			</verse>
			<verse book="23" chapter="46" verse="6-7">Sumbawm panin khamte uang zatin tawitehna tawh ngunte a tehkhiate in kham seekpa cial uh a, amah in tua nate pen pasian-in a seeksak hi. Tua ciangin amaute kunin tua milim a bia uhhi. 7 Amaute in tua pasian pen a liangko tung uhah ngato-in pua uh a, ama omna ding munah a koih uhhi. Tua a koihna-ah a milim om niloh hi. Ama omna panin kinkhia theilo hi. Mi khatpeuh in amah sam leh amah in dawng theilo a, ama lungkhamna panin zong a honkhia thei kei hi.  
			</verse>
			<verse book="23" chapter="57" verse="6">Kuamsunga om suangmaite na la uh a, tua suangmaite na bia uhhi. Tuate tungah tui tawh biakpiakna sungin, an tawh biakpiakna na paipih uhhi. Hih thute' hangin kei lungdam ding ka hi hiam?
			</verse>
			<verse book="23" chapter="57" verse="13">Nang cimawhin na kiko ciangin na milim kaihkhopte kihonsak in! Huih in amaute mutkhia-in, husan'na in amaute seemkhia ding hi. Ahih hangin kei hong beel mi in leitang ngah ding a, ka mual siangtho a luah ding hi. 
			</verse>
			<verse book="24" chapter="1" verse="16">Ka mite in kei hong taisan uh ahih manin a mawhna uh hangin amau' tungah thu ka khen ding hi; pasian dangte tungah meihal biakna pia uh a, a khut uh tawh a bawlsa uh milimte a bia uhhi.
			</verse>
			<verse book="24" chapter="7" verse="18">Naupangte in sing tomin, a pate un mei tawh uh a, nupite in a nusian uh vantung kumpinu-a' ding moh bawlna ding annel meek uh a, kei hong hehsakna dingun, pasian dangte' dawn dingin leenggahzu tawh biakna a pia tazen uhhi.
			</verse>
			<verse book="24" chapter="8" verse="2">Amaute in a it uh, a na a sepsak uh, a delh uh, a zon' uh leh a biak uh ahi ni leh kha leh vana om nate khempeuh mai-ah a kiphokhia ding hi. Tua guhte kikhawm nawnlo ding a, kiphum nawnlo ding hi. Leilaka ek kinusia bang ahi lel ding hi.
			</verse>
			<verse book="24" chapter="8" verse="19">Ngai un, gamsung mun khempeuhah ka mite' tanute kap uh a, "Zion khua-ah { Topa } om nawnlo ahi hiam? A kumpipa uh om nawnlo ahi hiam?" a ci uhhi. { Topa } in dawngkik a, "Banghangin milim bawltawmte leh a gamdang milimte uh tawh kei hong hehsak ahi uhhiam?" a ci hi.
			</verse>
			<verse book="24" chapter="10" verse="2-5">{ Topa } in hih bangin ci hi: "Gamdangte' omdan ciing kei unla, vantunga lim lamdangte lunghihmawhna-in ngaihsun kei un. Banghang hiam cihleh gamdang mite in tuate a lunghihmawhpih uhhi. 3 Hih mite' ngeinate a kiman'na omlo hi. Gamlakah sing khat kiphuk a, khutsiampa in a hei tawh milimin a bawl hi. 4 Mite in tua pen kham leh ngun tawh zem uh a, a kilakkhiat theihlohna dingin sik tawh a kilh uhhi. 5 A milimte uh, tangmai huanah vasate' launa dingin a kikhai milimte tawh kibangin pau theilo uh a, lam pai theilo uh ahih manin puak a kul hi. Tuate kihta kei un; siatna bawl theilo uh a, phatna zong bangmah bawl theilo uhhi," a ci hi. 
			</verse>
			<verse book="24" chapter="11" verse="12">Tua ciangin Judah mite leh Jerusalem khuamite in meihal biakna tawh a biak uh a pasian-te uh' kiangah pai-in a va thum ding uhhi. Ahih hangin hih gimna hong tun' ciangin a honkhia thei tuan kei ding uhhi.
			</verse>
			<verse book="24" chapter="13" verse="27">Na kihhuainate, na angkawmna, na hukna leh gamlak mualtungah numei paktat bangin milim pasian peuh na biak kawikawinate ka muzo hi. Jerusalem aw, gimna ngah ta in. Na siangthona dingin bang tanvei sawt ding ahi hiam, a ci hi.
			</verse>
			<verse book="24" chapter="16" verse="18">Amaute' khialhna leh a mawhnate uh a zah nihin ka thuk ding hi. Banghang hiam cihleh amaute in a muhthadahhuai siluang hawmte tawh a kibang milimte tawh ka gam a ninsak uh a, kihhuaina tawh ka gamh a dimsak uhhi," hong ci hi.
			</verse>
			<verse book="24" chapter="16" verse="20">Mi in ama pasian ding bawltawm thei ahi hiam? Tuate pasian hilo hi," hong ci ding uhhi.
			</verse>
			<verse book="24" chapter="19" verse="13">Jerusalem khua-a innte leh Judah kumpite' innte-a kipan, innkhum zangah vantunga aksite khempeuh tungah paknamtui hal biakna a kipiakna innte leh pasian dangte tungah dawn ding biakna a kibuakna innte khempeuh a vekin Tofeth mun bangin a nin a suak ding hi, ci hi, va ci in," hong ci hi.
			</verse>
			<verse book="24" chapter="32" verse="35">Hinnom Kuam-ah a tapate leh a tanute uh tawh Molek pasian a biakna dingun Baal-a' ding biakna tau sangte a bawl uhhi. Hih a kihhuai na semin, Judah mite mawhna a bawlsakna dingun amaute ka sawl kei a, zong ka ngaihsunkha ngei beek kei hi.
			</verse>
			<verse book="24" chapter="48" verse="35">Moab gam mualsang tungah biakna pia a, milim pasian-te tungah paknamtui a hal mite, { Topa } in kong cihin-ah, tua bang ka hihsak nawn kei ding hi.
			</verse>
			<verse book="24" chapter="51" verse="17">Mi khempeuh hai-in pilna neilo hi khin uh a, kham seekte khempeuh in a milim uh a maizumlawh uhhi. Banghang hiam cihleh a milim uh zuau hi lel a, nak theilo hi.
			</verse>
			<verse book="24" chapter="51" verse="52">Tua ahih manin en un, { Topa } in kong cihin-ah, Babylon khua-ah a om a milimte uh tungah thu ka khen ni hun hong tung ding a, gamsung khempeuhah a liamte a tau ding uhhi.
			</verse>
			<verse book="26" chapter="6" verse="9">salin a om ding uhhi. Tua bangin salin a omna uh mun panin, amau' lungsim cihtaklohna uh hangin kei hong nusiatna uh leh keimah sangin milim a deihzawkna uh hangin a maizumna dingun gim a pia ding ka hih lamtak thei-in kei hong phawk ding uhhi. Amau' gitlohna leh a haitatnasate uh hangin amau mahmah kimudahtawm ding uhhi.
			</verse>
			<verse book="26" chapter="6" verse="13">Milimte' lak leh biakna tau kiimah si luanghawm kithehthang ding a, mual sang tungteng, mual dawnzangteng, singnim nuai citeng, tawsaw kung lian nuai khempeuh, leh milim biakna-in paknamtui a halna uh mun khempeuhah si luanghawm om ziazua kawikawi ding hi. Tua ciangin { Topa } ka hih lamtak mi khempeuh in hong thei ding uhhi.
			</verse>
			<verse book="26" chapter="7" verse="19">{ Topa' } hehna amau' tungah a tun' ni ciangin, a ngun a khamte un amaute suahtak theilo ahih manin, a ngun a khamte uh nin bangin kongzing lakah paai ding uhhi. A gilkial uh ciangin zong an bangin tuate ne theilo uhhi. Ngun leh khamte in mawhna sungah amaute tumpihzaw hi.
			</verse>
			<verse book="26" chapter="14" verse="3-4">"Mihing ahi Ezekiel aw, hih mite in milim bia uh a, milim in mawhna sungah amaute tun'pih hi. Amaute' thu theihnopte a gen dingin hong um uh ahi uhhiam? 4 Tua ahih ciangin Topa { Pasian } ahi keimah in amaute tungah ka gen hih thute gen in: Milim bia-in mawhna sungah milimte kitun'sak a, tua khit ciangin kamsangte tungah thu a dong dingin a hong pai Israel mi peuhmah in keima thudawn'na kam ngah ding uhhi. Tua thudawn'na pen a milim tampite uh in a zak dingun a kilawm dawn'na hi ding hi.
			</verse>
			<verse book="26" chapter="16" verse="20-21">"Tua ciangin kei tawh na neih na tanute leh tapate la-in milim biakna-in haltum dingin na pia hi. Kei tungah na cihtaklohna thuneu lua sa a, 21 milim biakna dingin ka tate piathuah lai na hi hiam?
			</verse>
			<verse book="26" chapter="16" verse="36">Topa { Pasian } in hih bangin ci hi: Nang in na puante suahkhia-in, numei paktat bangin na pumpi, na lunggulh mite leh na milimte tungah kipia-in, milim biakna-in na tate that na hih manin
			</verse>
			<verse book="26" chapter="18" verse="6">Amah in Israel mite' milim biakte biakpihlo a, milim biakna pialo ding, ci-in a kikhamna munah milim biakna sate zong nelo hi. Midangte' zi zong luppih dingin zollo a, numei in nin a neih laitakin zong luppihlo hi.
			</verse>
			<verse book="26" chapter="20" verse="8">Ahi zongin amaute in kei hong demin, ka thugen hong ngailo uhhi. A muhdahhuai a milimte uh paikhia tuanlo uh a, Egypt pasian-te zong nusialo uhhi. Tua hi a, ka heh mahmahna teng Egypt gamsungah thuaksakgawp ning, ci-in ka ngaihsun hi.
			</verse>
			<verse book="26" chapter="20" verse="24">Hih bangin kiciamna ka bawlna pen, amaute in ka thupiaknate nialin, ka thukhamte zuilo uh a, ka Sabbath-te siasak uhhi. Tua banah a pu a pate un a biak milimte mah a biakna hang uh a hihi.
			</verse>
			<verse book="26" chapter="20" verse="31">Tuni ciangdongin note in a kipia ngei letsongte mah puakin, tua milimte mah biakna-in na tate uh na hal uh ciangin no leh no a kininsaktawm na hi uhhi. Tua bangin na gamtat khit uh ciangin no Israel mite, kei kiangah thu a dong dingin nong pai lai uhhi. Kei pen a nungta Topa { Pasian } ka hih mah bangin, note' thudotin ka om het kei taktak ding hi.
			</verse>
			<verse book="26" chapter="23" verse="7">Amah pen Assiria uliante khempeuh tawh a mawhsa khat hi a, ama huk luatna hangin Assiria milimte nangawn va bia hi.
			</verse>
			<verse book="26" chapter="23" verse="30">nangma tungah hih bangteng hong tungsak hi. Minam dangte tawh na paktat a, a milimte uh tawh na kininsak hi.
			</verse>
			<verse book="26" chapter="32" verse="25">Tua ahih ciangin Topa { Pasian } ahi keima thugen, hih bangin amaute kiangah gen in: Note in sasi, a sa tawh na nekhawm uh a, milim zong na bia uhhi. Mi zong na that lai uhhi. Tua ahih manin bangci-in hih gam pen kote-a' hi, ci thei na hi uhhiam?
			</verse>
			<verse book="26" chapter="36" verse="18">Tua ahih manin gamsungah amaute' mi thahna leh a milimte uh tawh gamsungteng a nitsakna hangun ka hehnateng ka thuaksak hi.
			</verse>
			<verse book="27" chapter="3" verse="3-7">Tua ahih ciangin tua mangliante khempeuh milim apna dingin milim mai-ah a ding uhhi. 4 Tua ciangin nakpi takin taangkona khat kibawl a, "Minam tuamtuamte leh paunam tuamtuamte khempeuh aw! 5 Peengkul ging na za ding uh a, tua khit ciangin tamngaite, laia lasakna gingte, harp lasakna gingte, gawsemte, leh tumtheih a tuamtuamte a hong kitum ciangin Kumpi Nebukhadnezzar' koih kham milim mai-ah kunin na bia ding uhhi. 6 A kunlo, a bialo peuhmah thakhat thu-in mei phualpi sungah kikhul pah ding hi," a ci hi. 7 Tua mah bangin minam kimte, minam tuamtuamte leh paunam tuamtuamte khempeuh in tumtheih gingte a zak phetun kunsukin Kumpi Nebukhadnezzar' kham milim koih a bia uhhi.
			</verse>
			<verse book="27" chapter="3" verse="18">Kumpipa aw, a hong hotkhiat kei zenzen leh zong, na pasian lah ka bia tuan kei ding uh a, na kham milim mai-ah zong ka kun kei ding uhhi, ci-in theita in," a ci uhhi.
			</verse>
			<verse book="27" chapter="5" verse="23">Vantung Topa' langah na pang hi. A biakinnpi hai leh kuangte la-in sabuai tungah nangmah tawh, na miliante tawh a zineute leh na zite uh tawh zunekna-in na zang uhhi. Theihna a neilo, a mu theilo, khua a za theilo ngun, kham, sumngo, sik, sing, leh suang tawh a kibawl pasian-te' min na phat uhhi. Na nuntakna leh na hihna khempeuh a hong uk Pasian na zahtak kei hi.
			</verse>
			<verse book="27" chapter="11" verse="38">Tua pasian-te sangin kulhpi a dal pasian a thupisim zaw ding hi. Amah in kham, ngun, suangmanpha, leh a thupi letsongte, a pu a pate' biak ngeiloh pasian kiangah a pia ding hi.
			</verse>
			<verse book="28" chapter="1" verse="2">{ Topa } in Hosea tung tawnin Israel-te tungah thu a na gencil lai-in, amah in Hosea kiangah, "Hih gammite kei tungah citakloin pasian dangte bia uh ahih manin, nang zong hong tulpihlo ding numei paktat khat ten'pih in la, tuanu tawh ta nei in," a ci hi.
			</verse>
			<verse book="28" chapter="3" verse="1-5">{ Topa } in kei kiangah thu hong genkik a, "Lawm a ngai khinsa, pasal tawh a lumkhawmsa numei khat tawh va kingai in. Israel mite, pasian dangte kiangah pai uh a, leenggahphehkeu tawh a va biak uh hangin, amaute ka it lai veve mah bangin tua numei va it in," hong ci hi. 2 Tua ahih ciangin ngun shekel sawmlenga leh mangbuhham seu sawmlenga tawh zi lei-in 3 ama kiangah, "Sauveipi sung keima zi bangin na om ding a, midang tawh na paktat nawn kei ding hi. Midang tawh na lupkhoploh mah bangin kei nangawn tawh zong i lumkhawm kei ding hi," ka ci hi. 4 Hih pen kumpi ahi a, makai ahi zongin, biakpiakna leh biakpiakna khuampite ahi zongin, siampi puanpi leh milim pasian-te neiloin hun saupi sung Israel mite om ding a cihna a hihi. 5 Tua khit ciangin Israel mite in { Topa } amau' Pasian leh a kumpipa uh David lamah hong kiheikik ding uhhi. Tua hun ciangin amaute in { Topa } zahtakin, ama letsongte a ngah ding uhhi.
			</verse>
			<verse book="28" chapter="4" verse="12">Ka mite in aisanin singthem peuh thudotin nei uh a, amau' thu theihnopte, ciangkang peuh in gen tazen hi. Amaute in kei hong taisan uh a, a paktat numei bangin pasian dangte a zuan uhhi.
			</verse>
			<verse book="28" chapter="8" verse="5-7">Samaria khuapi mite in a biak kham bawngno ka deih kei hi. Tua a bia mite tungah ka heh hi. Amaute in mihoih a suahna ding uh bang tanvei ngak lai ding ahi uhhiam? 6 Israel sunga om mi khat in tua milim bawl a, tua milim pen Pasian hilo hi. Samaria mite in a biak milim kisuzan ding hi. 7 Paunak-ah, Huih a tuhte in huih ngahkik ding a, a vui omlo an kung in annek ding piangsaklo hi, kici hi. A vui omlo an kung panin an kingah mah taleh zong gamdang mite in netum ding hi.  
			</verse>
			<verse book="28" chapter="9" verse="10">{ Topa } in hih bangin gen hi: Israel kong muh cilin hoih mahmah a, sehnel gamsunga a gah a zun kiuhkeuh leenggah tawh kibang hi. Na pu na pate uh ka muh cilin hoih mahmah a, a hun ciangin a min a zun sitset theigah muh tawh kibang hi. Ahi zongin Baalpeor a tun' uh ciangin amaute in Baal milim bia pah uh ahih manin, amau' biak milimte ka muhdah zahin amaute nangawn ka mudah pah hi.
			</verse>
			<verse book="28" chapter="11" verse="2">Ahi zongin limsap semsem leng gamla pai semsem hi. Ka mite in Baal tungah biakna pia uh a, milim biakna-in paknamtui a hal uhhi.
			</verse>
			<verse book="28" chapter="13" verse="1-2">Efraim-te beh in thu a gen ciangin a dangte lau uh a, Israel minam beh dangte in Efraim-te beh tung et uhhi. Ahi zongin Baal milim biakna hangin amaute khial uhhi; tua thu hangin si ding uhhi.        2 Tua hinapi-in amaute khialthuah semsem uh a, a biak ding uh milim a bawl uhhi. Amau' ngunte milimin bawl uh a, a hoihtakin khutsiamte a bawlsak uhhi. Tua ciangin, "Hihte tungah biakna pia un," a ci uhhi. Mihing in milim bia-in nam tazen uhhi.
			</verse>
			<verse book="28" chapter="14" verse="8">Israel mite in milim biakha nawnlo ding uhhi. Amaute' thungetna pia-in amaute ka kem ding hi. Amaute, a hing tawntung singkung kep bangin ka kem ding hi; amaute' thupha ngah khempeuh keima kiang pan ahi hi," a ci hi.
			</verse>
			<verse book="32" chapter="2" verse="8">Kiman'na a neilo milim a biate in nangmah hong taisan uhhi.
			</verse>
			<verse book="33" chapter="1" verse="7">A milim manphate khempeuh kisuzan gawp ding a, mei tawh kisusia ding hi. Pasian' tungah a thumanlohna hangun mihingte in hih milimte nei uh ahih manin, a thumanlohna uh tawh kizui-in tu-in thuakkik ding uhhi, ci hi.
			</verse>
			<verse book="33" chapter="5" verse="13">Note' biak milimte leh na biakna songte uh ka susia gawp ding a, note' bawlsa nate na bia nawn kei ding uhhi.
			</verse>
			<verse book="33" chapter="6" verse="16">Banghang hiam cihleh Kumpi Omri' gamtatna zui-in, ama tapa Kumpi Ahab' sep khempeuh na sem uh a, amau' gamtat khempeuh na zui uhhi. Tua ahih manin note kong susia ding hi. Minam dangte in note hong nuihsanin, amaute' simmnawhna na thuak ding uhhi.
			</verse>
			<verse book="35" chapter="2" verse="18-19">Milim, banga kimang ahi hiam? Mihingte' bawltawm na khat hi lel a, thuman hong gen theilo hi. Tua bangin a pau thei beeklo pasian a bawlpa in muan'in a neih bang phatuam ahi hiam? 19 Sing khatpeuh a kibawl na khat kiangah, "Khanglo in," ci-in, a pau theilo suangtum kiangah, "Tho in," ci na hih manun gimna na ngah ding uhhi. Hih bang milim in note hong hilh thei ding ahi hiam? Ngun leh kham tawh limtakin a kizut hangin a sungah nuntakna omlo hi.
			</verse>
			<verse book="36" chapter="1" verse="5">Innkhum zangah kahto-in, ni, kha, leh aksi a bia mi khempeuh ka susia ding a, keimah hong bia-in, keima tungah thuman ding gen napi-in, Milkom pasian' min tawh a kiciam teiteite zong, ka susia ding hi.
			</verse>
			<verse book="38" chapter="10" verse="2">Mihingte in milim peuh thudotin nei uh a, a thu ngahte uh zuauthu leh a mawkna hi lel hi. Mang khiathei-a kineite in lam lakkhial uh a, amau' hehnepnate a mawknapi hi lel hi. Tua ahih manin tuu bangin mite mangthang uh a, makai a neihloh manun gimna a ngah uhhi.
			</verse>
			<verse book="39" chapter="2" verse="11-12">Judah mite citakloin, Pasian tungah a thuciamna uh palsat uh a, Israel mite' lak leh Jerusalem khuasungah siatna tampi gamta uhhi. { Topa } in a it mahmah biakinn ninsak uhhi. { Topa } a hilo, pasian dang a bia numeite, zi-in la-in a ten'pih uhhi. 12 Hih bangin a gamta mi peuhmah, a kua a kua hita leh, { Topa } in sugawp hen la, Vanglian { Topa } tungah biakna a paipih ei minamte tawh hong kigawmsak nawn kei hen.  
			</verse>
			<verse book="40" chapter="4" verse="8-10">Tua ciangin Dawimangpa in mual sang mahmah khatah Zeisu paipihto a, leitung kumpi gam khempeuh leh a hoihna teng a lah khit ciangin, 9 "Ka mai-ah kunin kei hong bia lecin hihte khempeuh nangma tungah kong pia ding hi," a ci hi. 10 Zeisu in, "Satan aw, taikhia in. Laisiangtho in, ‘Na Topa Pasian bek bia in la, ama na bek sem in,’ ci hilo ahi hiam?" ci-in a dawng hi.
			</verse>
			<verse book="40" chapter="15" verse="8-9">‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi.     9 Mihingte' bawltawm thukhamte, Pasian' thukham zahin mite tungah hilh uh ahih manin kei hong biak hangun a kiman'na omlo hi,’ ci hi," ci-in a dawng hi.
			</verse>
			<verse book="42" chapter="16" verse="13">"To nih' na a semkhawmzo nasem kuamah omlo hi. A to khat mudahin khat it ding a, khat beelin khat a simmawh ding hi. Pasian' na leh leitung sum na na semkhawmzo kei ding uhhi," a ci hi.
			</verse>
			<verse book="44" chapter="15" verse="29">Tua a kisam thute in: Milim biakna-in a kipiasa an khat peuhpeuh na neklohna ding uh, sasi na neklohna ding uh, a si luangkhiasak loin a kigawlmek sa khat peuhpeuh na neklohna ding uh, leh numei tawh khialhna panin na kikepna ding uh a hihi. Hih thute hoihtakin zui le uh cin note-a' dingin hoih ding hi. Na cidam ta un," ci-in kigelh hi.
			</verse>
			<verse book="44" chapter="17" verse="29">Eite pen Pasian' tate ihih manin, mihing khutsiamte in bawlin a zep ngunte, khamte, suang milimte tawh a kibang dingin Pasian i ngaihsun kei ding hi. 
			</verse>
			<verse book="45" chapter="1" verse="22-25">Amaute pil a kisak mahmah uh hangin a hai mahmah uh a hihi. 23 A hing tawntung Pasian bialoin, mi, vasa, ganhing, ahih kei leh a bokvak ganhingte tawh a kibang limte a bia zawsop uhhi.      24 Mihingte tua zahta-in hailua uh ahih manin amau ututin a gamtat theihna dingun Pasian in khahkhong vet a, a zumhuai mahmahpi-in a gamta uhhi. 25 Amaute in a man ahi Pasian' thu um nuamlo uh a, a tawntungin phat dingin a kilawm a Piangsakpa bialoin, Pasian' bawlsa nate bia-in a zui uhhi. Tu-a bangin hi takpi uhhi.
			</verse>
			<verse book="46" chapter="6" verse="9">Migilote, Pasian' Ukna sungah a lut hetlohna ding thu na thei uhhi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal leh pasal a khialte,
			</verse>
			<verse book="46" chapter="10" verse="7">amaute pawlkhat in a biak bangin milim i bia kei ding hi. Laisiangtho in, "Anne zune dingin mite tu uh a, tua khit ciangin a lam dingin a ding uhhi," na ci hi.
			</verse>
			<verse book="46" chapter="10" verse="14">Tua ahih manin lawm itte aw, milim biakna pelh un.
			</verse>
			<verse book="46" chapter="10" verse="18-21">Israel mite' thu ngaihsun dih un. Biakna sa a ne khempeuh pen biakna tau tungah Pasian biakna thu-ah a kipawl hilo ahi uhhiam? 19 Hih bang ka cih ciangin bang ka cihnopna ahi hiam? Milim ahi a, milim biakna sa ahi zongin thupi hi, a cinuam ka hi kei hi. 20 Ka cihnopna pen, lawkite in gan a gawh uh ciangin dawi a biakna uhhi a, Pasian a biakna uhhilo hi. Dawi biakna-ah note na kihel ding uh ka hong deih kei hi. 21 Note in Topa tawh nekkhawmna hai sung pan leh dawi tawh nekkhawmna hai sung panin na dawnkhawm thei kei ding uhhi. Topa tawh nekkhawmna an leh dawi tawh nekkhawmna an zong na nekhawm thei kei ding uhhi.
			</verse>
			<verse book="46" chapter="12" verse="2">Lawki na hih lai-un a pau theilo milimte' thu-in na gamta uh a, na lungsim uh tua milimte in hong zo mahmah hi.
			</verse>
			<verse book="48" chapter="4" verse="8">A beisa hunah Pasian theilo na hih manun Pasian a hilo vangliatna a neite' sila-in na om uhhi.
			</verse>
			<verse book="48" chapter="5" verse="19-21">Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, 20 milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi. 
			</verse>
			<verse book="51" chapter="3" verse="5">Tua ahih manin nulepa mawhna, a kilawmlo gamtatna, hukna lanna, a hoihlo lunggulhna, leh milim biakna nam khat ahih manin huaihamna ahi note sungah a om leitung lungsimte na sisak un.
			</verse>
			<verse book="60" chapter="4" verse="4">Tu-in note in dawibiate pawlpih nawnloin ut utin na phengtat loh uh ciangin lamdangsa-in note hong kosia uhhi.
			</verse>
			<verse book="62" chapter="5" verse="21">Ka itte aw, milim na biakkhak lohna dingun na kidawm un. 
			</verse>
			<verse book="66" chapter="2" verse="14">Ahi zongin note ka hong mawhsakna ding thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam' thuhilhnate a um mi pawlkhat note lakah a om hi.
			</verse>
			<verse book="66" chapter="2" verse="20-22">Ahi zongin note ka hong mawhsakna ding thu khat om hi. Kamsang numei ka hi, ci-in thu a gen Jezebel na nial kei uhhi. Ama thuhilhna hangin ka nasemte in numei-pasal paktatna gamta-in milim biakna ante a ne uhhi.        21 Tua numei a kisikkikna ding hun ka piak hangin a paktatna panin kihei nuamlo hi.    22 Tua ahih manin tu-in tua numei tawh a paktatna uh panin a kisikkik kei uh leh tua numei leh amah tawh a paktat mi khempeuh, lupna ngaksakin nakpi takin gimna ka thuaksak ding hi.
			</verse>
			<verse book="66" chapter="9" verse="20">Hih gimna tawh a silo midangte pen amau' gamtatnasa panin kikheelkik nuamlo uhhi. Dawi a biaknate uh, khua a mu theilo, khua a za theilo, lam a pai theilo ngun, kham, sumngo, suang, leh sing a kibawl milim a biakte uh khawl tuanlo uhhi. 
			</verse>
			<verse book="66" chapter="13" verse="14">Ganhing masa omna-ah na lamdang bawltheihna ding thu ngah ahih manin a na lamdang bawlna tawh leitungah a om mi khempeuh khem a, namsau tawh a si ding zahin a kisat liamsa hinapi a nungta lai ganhing pahtawina ding milim khat a bawlna dingun a gen hi.
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.  
			</verse>
			<verse book="66" chapter="22" verse="14-15">Khuapi kulhkongpi sungah a luttheihna ding leh nuntakna singgah a nektheihna dingun a puan uh a siangin a sawp mite, mi hampha ahi uhhi. 15 Ahi zongin a lampial mite, aisan mite, a paktat mite, mi thatte, milim biate, leh zuaugen nuamsa-in zuau a gengen mite, khuapi pualamah a om uhhi.  

			</verse>
		</category>
		<category id="72">
			<verse book="1" chapter="1" verse="28">Pasian in amaute thupha pia a, Pasian in amaute tungah, "Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un," a ci hi.
			</verse>
			<verse book="1" chapter="4" verse="1">Tu-in mipa in ama zi Eve luppih a, amah gai-in Kain nei a, "{ Topa' } huhna tawh mi khat ka ngah khin hi," ci hi. 
			</verse>
			<verse book="1" chapter="9" verse="6">Mi a that peuhmahte pen, midangte in amah that ding hi. Banghang hiam cihleh Pasian in ama lim bangin mi bawl hi.
			</verse>
			<verse book="1" chapter="25" verse="21-22">Isaac in { Topa' } tungah a zi-a' dingin thu ngen hi. Banghang hiam cihleh amah ciing hi. { Topa } in ama thungetna pia a, a zi Rebekah gai hi. 22 Ama sungah a naute kilaigawp hi. Amah in, "Hih bang ahih leh Banghangin nungta se ka hi hiam?" a ci hi. Tua ahih ciangin { Topa } kiangah thukan dingin amah pai hi.
			</verse>
			<verse book="1" chapter="38" verse="24">Tua zawh kha thum ciangin Judah tungah, "Na monu Tamar paktatin gamta hi. Tua thamloin paktatna tawh naupaii hi," ci-in kigen hi. Judah in, "Amah paikhiatpih un; amah kihaltum hen," na ci hi.
			</verse>
			<verse book="2" chapter="20" verse="13">Mi na that kei ding uhhi.	
			</verse>
			<verse book="2" chapter="21" verse="22">Mite kitawngin numei naupaii khat liamsak a, tatolhin; ahi zongin siatna in a zuihbeh kei nak leh, tuanu' pasal in ama tunga a cihzah tawh kituakin tua numei a liamsak mi kigam ding a, thukhente' khenna bangin amah liau ding hi. 
			</verse>
			<verse book="4" chapter="5" verse="27-28">Amah in a tui a dawnsak khit ciangin, tuanu amahmah kininsakin a pasal tungah thuman loin gamta ahih leh, tua tuisia pen ama sungah tumin nasak velval ding a, a pumpi pawmin a pheipi teem ding a, tua numei pen mite lakah hamsiatna-in kizang ding hi. 28 Ahih hangin amahmah a kininsak hiloin a siang ahih leh, tuanu suakta-in ta nei thei ding hi.
			</verse>
			<verse book="4" chapter="12" verse="12">A nu' sung panin a suahkhiat ciangin a pum phel langkhat a bei misi bangin Miriam hisak kei in," a ci hi.
			</verse>
			<verse book="5" chapter="5" verse="17">Mi na that kei ding uhhi.
			</verse>
			<verse book="10" chapter="12" verse="14">Ahi zongin, hih bangin gamtatna tawh { Topa } thusim peuhmahlo na hih manin nang' sung panin a hong piang naungek si ding hi," a ci hi.
			</verse>
			<verse book="12" chapter="15" verse="16">Tua hun laitakin Menahem in Tappuah leh a sunga teng khempeuh leh Tirzah pana kipan a gamsungteng a luh hi. Banghang hiam cihleh amaute in ama-a' dingin a kongpite uh honglo uhhi. Tua ahih ciangin amah in luhin, a sunga om numei naupaii khempeuh a phelkham hi. 
			</verse>
			<verse book="12" chapter="19" verse="3">Amaute in ama kiangah, "Hezekiah in hih bangin ci hi: ‘Tuni pen lungkham ni, hong kitai ni, mindai ni a hihi. Naungekte a suah hun tung a, amaute hin'khiatna ding thatang omlo hi.
			</verse>
			<verse book="18" chapter="1" verse="21">Tua ciangin amah in, "Ka nu sung panin guaktangin ka suak a, guaktang mahin ka ciahkik ding hi. { Topa } in hong pia a, { Topa } mah in hong lakik hi. { Topa' } min kiphat ta hen," a ci hi.
			</verse>
			<verse book="18" chapter="3" verse="3">"Ka suah ni, leh ‘Pasal naungek khat kipaii hi,’ a kicih zan beimang hen!
			</verse>
			<verse book="18" chapter="3" verse="16">Banghangin a hun cing lo-a suakte bang, khuavak a mu manloin a si naungekte bangin hong kiseelcip hoh lo ahi hiam?
			</verse>
			<verse book="18" chapter="31" verse="15">Kei a hong piangsak Pasian mah in keima nasemte zong a piangsak a hihi. 
			</verse>
			<verse book="18" chapter="10" verse="8-12">"Nangma khut tawh kei hong lomin na hong piangsak a, tu-in nangma khut mah in kei hong lehsuksiat hi. 9 Leivui pana kei nong bawlna hong phawkkik in. Leivui mahin hong dengvui kik takpi ding na hi hiam? 10 Kei ka pian'na dingin ka pa' tungah tha na guan' a, ka nu' sungah kei nong khangsak hi. 11 Guh leh thaguite tawh ka pumpi ding nong bawl a, sazang leh vun tawh tua guhte nong tuamsak hi. 12 Kei, nuntakna hong pia-in, nong it tawntung a, nangma hong kepna hangin kei ka nungta hi.
			</verse>
			<verse book="19" chapter="22" verse="9-10">Ahih hangin nang pen gilsung panin kei a hong suaksakpa na hi a, ka nu' ang sungah a muan'huai-in keimah na hong kem hi. 10 Ka suah tunga kipan nangma tungah kong tung a, ka nu in hong paii lai-a kipan keima Pasian na hi hi.
			</verse>
			<verse book="19" chapter="51" verse="5">A khialsa mahin kei ka suak a, ka nu in a gil sungah hong paii tunga kipan a mawhsa ka hihi.
			</verse>
			<verse book="19" chapter="127" verse="3">En un, tate pen { Topa' } tung pana letsong hi a, tapate pen ama hong piak thupha a hihi.	 
			</verse>
			<verse book="19" chapter="139" verse="13-16">Banghang hiam cihleh ka pumpi na khempeuh na hong piangsak a, ka nu' gil sungah keimah nong khuituah hi. 14 Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi. 15 A thukna sung mun simthamah kei hong kikhuituahin hong kibawl laitakin, ka guh ka taang, na mai-ah kiliahlo hi. 16 A kipiangsak nailo keima pumpi nate na mit in a mu hi. Ka pumpi nate khat beek a om ma, ka ni zah ding a kiciangtan laitakin, tuate khempeuh na laibu sungah kigelh khin hi.
			</verse>
			<verse book="20" chapter="24" verse="11-12">Thah dinga a kikaikhia mipa honkhia in la, sihna ding mun a zuan mipa lehkaih kik in. 12 Ke'n theikha kei ing, na cihnop hangin lungsim a thei Pasian in theitel veve hi; nang hong encik Pasian in hong teltheihna phawk in. Mi khempeuh a gamtatna bangin a thukkik ding hi.  
			</verse>
			<verse book="20" chapter="31" verse="8">Thu a gen theilo mite-a' dingin thu gensak in la, a huh ding a omlo mite pan'pih in.   
			</verse>
			<verse book="21" chapter="11" verse="5">Nupi gai khat sungah nuntakna thak bangci kipat hiam, ci-in na theihzawhloh mah bangin na khempeuh a bawl Pasian' nasepna na theizo ngei kei ding hi.  
			</verse>
			<verse book="23" chapter="44" verse="2">Nangmah a hong bawl, gilsung panin nang a hong piangsak, nang a hong huh ding { Topa } in hih bangin ci hi: Ka nasempa Jacob aw, ka teelsa Israel aw, lau kei in.
			</verse>
			<verse book="23" chapter="44" verse="24">Gilsung panin nangmah a hong piangsak, nangmah hong Honpa, { Topa } in hih bangin ci hi: "Keimah in na khempeuh bawlin, keimah guak in vantungte zalin, kuama seppih lohin leitung ka zal hi.	
			</verse>
			<verse book="23" chapter="49" verse="1">Tuipi gei-a om gamte aw, ka thu ngai un. Gamlapi-a om mihingte aw, ka thu ngai un. Ka suah ma-in { Topa } in kei hong teel a, ka nu sungah ka om lai-in amah in keima min hong pulak khin hi.
			</verse>
			<verse book="23" chapter="49" verse="15">Ahih hangin { Topa } in, "Ama sung panin a suak a tapa a hehpihlo ding zahin nupi khat in ama nawi a teep naungek mangngilh thei ding ahi hiam? Hihte nangawn in mangngilhkha thei ding a, ahi zongin keimah in kong mangngilh kei ding hi. 	
			</verse>
			<verse book="24" chapter="1" verse="5">"Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi," hong ci hi. 
			</verse>
			<verse book="24" chapter="20" verse="17">Banghang hiam cihleh amah in ka nu' gilsungah kei hong thatlo hi. Hong that hi leh ka nu' gilsung ka han suakpah ding hi.	
			</verse>
			<verse book="28" chapter="9" verse="14">{ Topa } aw, hih mite tungah na piak ding bang hong ngen ding ka hi hiam? Amaute tatolhsak in la, a nawizu uh kangsak in.
			</verse>
			<verse book="28" chapter="12" verse="3">Jacob in a nu sung nangawn pek panin a sanggampa sawk pah a, a khangham ciangin zong Pasian tawh kilai hi.
			</verse>
			<verse book="28" chapter="13" verse="16">Israel-te in a Pasian uh lehdo uh ahih manin a mawhna uh thuak ding uhhi. Galsungah amaute si ding uh a, a naungekte uh lei kiden'na ding a, a nupi naupaiite uh kikuikham ding hi, a ci hi.
			</verse>
			<verse book="39" chapter="24" verse="12">Gitlohna khang mahmah ding ahih manin ki-itna hong kiam ding hi. 
			</verse>
			<verse book="42" chapter="1" verse="15">Topa' muhna-ah amah milian khat hi ding hi. Amah in leenggahzu ahi a, khamtheihzu khat peuhpeuh ahi zongin nelo ding hi. A suah pheta kipanin Khasiangtho tawh kidim ding hi.
			</verse>
			<verse book="42" chapter="1" verse="36">Na behnu Elizabeth zong thei in. A ciing hi, kici napi-in a teek mahmah zawh nungin nau paii a, tu-in a naupaii zawh kha guk pha ta hi. 
			</verse>
			<verse book="42" chapter="1" verse="41-44">Elizabeth in Mary' hopihna awging a zak ciangin a sunga a naupaii a hong diang hi. Elizabeth zong Khasiangtho tawh hong kidim a, 42 nakpi takin kiko-in, "Numei khempeuh lakah thupha ngahpennu na hi a, na neih ding naungek in thupha ngah ding hi. 43 Ka Topa' nu kei kiangah hong hawhna dingin, Banghangin hih bang thu lian kei tungah hong tung ahi hiam? 44 Banghang hiam cihleh nong hopihna awging ka zak phetin ka sunga naungek nuamin a diang hi.
			</verse>
			<verse book="42" chapter="23" verse="29">Banghang hiam cihleh mite in, ‘Ta a nei ngeilo, naungek nawi a teepsak ngeilo numei ciingte mi hampha mahmah ahi hi,’ a cih hun hong tung ding hi.
			</verse>
			<verse book="43" chapter="16" verse="21">Numei in a ta a suahhun a tun' ciangin na sa ahih manin a dah hi. Ahi zongin a ta a suahkhit ciangin leitungah naungek khat a piangsak khin ahihna hangin lungdamin a natna teng a mangngilh ta hi. 
			</verse>
			<verse book="44" chapter="7" verse="19">I mipihte na khemgawpin na khelbawl a, a ta ngekte uh a sihna dingin inn panin mun dangah a koihkhia sak hi.  	
			</verse>
			<verse book="45" chapter="1" verse="18">Mihingte in a mawhna leh a gitlohna hangun Pasian' thuman selcip uh ahih manin van panin a hehna hong kilang sakin a gimpiakna dingzia hong kilangsak hi.	
			</verse>
			<verse book="45" chapter="1" verse="28-29">Mite in a man ahi Pasian' thu ngaihsutin nei nuamlo uh ahih manin amaute' ngaihsut hoihlo bangin a gamtat theihna dingun Pasian in a khahkhia hi. Tua ahih manin a gamtat dingun a kilawm lopipi-in a gamta uhhi. 29 Siatna nam khempeuh ahi, hoihlohna, huaihamna, khatlekhat kisiatsak nopna, hazatna, mi thahna, kitotna, khemna, a sialam bekbek ngaihsutna, zuau genna,
			</verse>
			<verse book="48" chapter="1" verse="15">Ahi zongin Pasian in a hong hehpihna tawh ka suahma pekin kei hong teelin ama na a sem dingin hong sam khin hi. Keimah in ama Tapa hanga lungdamna thu, Gentail mite lakah ka hilhtheihna dingin kei tungah a Tapa hong kilatsak hun laitakin kuama kiangah thudongin ka pai kei a,
			</verse>
			<verse book="66" chapter="12" verse="2">Tua numei naupaii hi a, nausuah natna tungta ahih manin na sa-in a kiko hi.	

			</verse>
		</category>
		<category id="73">
			<verse book="1" chapter="1" verse="28">Pasian in amaute thupha pia a, Pasian in amaute tungah, "Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un," a ci hi.
			</verse>
			<verse book="1" chapter="18" verse="19">Im kei ning. Banghang hiam cihleh { Topa } in Abraham' tunga a ciamsa thu a tun'sak theihna dingin ama khita a tate leh a innkuanpihte in thuman leh thutangin nasepna tawh { Topa' } thupiakte a zuih theihna dingun a hilh dingin amah ka teel khin hi," a ci hi.
			</verse>
			<verse book="1" chapter="30" verse="1">Rachel in Jacob tawh ta a neih lohna a kimuh ciangin, amah in a sanggamnu eng hi. Amah in Jacob kiangah, "Ta hong pia in, tua ahih kei leh si ning!" a ci hi.
			</verse>
			<verse book="1" chapter="33" verse="5">Esau khuadak to-in nupite leh naupangte a muh ciangin amah in, "Nang tawh a om hihte kua ahi hiam?" a ci hi. Jacob in, "Pasian in hehpihna tawh na nasempa a piak tate ahi hi," a ci hi. 
			</verse>
			<verse book="2" chapter="1" verse="21">Naudomte in Pasian zahtak uh ahih manin amah in amaute tungah suanlekhak a pia hi.
			</verse>
			<verse book="2" chapter="20" verse="5">Tuate' mai-ah na kun kei ding uh a, tuate na bia kei ding uhhi. Banghang hiam cihleh keimah note' { Topa } Pasian, a aam Pasian ka hi a, kei hong mudahte' tungah pate' mawhna tate' tungah khang thum khang lina dongin thuk-in
			</verse>
			<verse book="2" chapter="20" verse="12">"{ Topa } na Pasian un note hong piak leitang tungah na khan' uh a sau theihna dingin na nu leh na pa uh zahtak un.
			</verse>
			<verse book="5" chapter="6" verse="7">Na tate uh tungah limtakin na hilh ding uh a, na innsung uhah na tut uh ciang, lampi-ah na pai uh ciang, na lup ciang uh leh na thawh ciangun tua thute na gengen ding uhhi. 
			</verse>
			<verse book="5" chapter="11" verse="19">Na tate uh tungah na hilh ding uh a, na innsung uhah na lut laitak, lampi-ah na pai laitak, na lup ciang uh leh na thawh ciangun tuate genin na nei ding uhhi.
			</verse>
			<verse book="5" chapter="28" verse="4">"Note' sung pana piangte, leh na leitang uh pana piangte, leh na ganhing uh pana piang, na bawngte uh pungin na tuuhonte uh tungah thupha om ding hi.
			</verse>
			<verse book="5" chapter="29" verse="29">"{ Topa } i Pasian in hong lahkhiat loh thusim om a, ahih hangin hih thukham sunga om thute khempeuh i zuih theihna dingin hong lakkhia a, eite leh i suan i khakte' zuih tawntung ding a hihi.
			</verse>
			<verse book="9" chapter="1" verse="5-20">Amah in Hannah a it hangin { Topa } in amah ta neisaklo ahih manin Hannah tungah tanh khat bek a pia hi. 6 { Topa } in amah ta neisaklo ahih manin amah a el a zipih in amah nakpi takin phin zel, hehsak zel hi. 7 Tua ahih ciangin a kumkumin tua bangin hi den uhhi. { Topa' } inn-ah a paitoh simin Peninnah in Hannah phin zel hi. Tua ahih ciangin Hannah kapin an nelo hi. 8 Tua ciangin ama pasal Elkanah in, "Hannah aw, Banghangin kap na hi hiam? Banghangin an nelo na hi hiam? Banghangin na lungsim dah ahi hiam? Kei pen tapa sawm sangin nang-a' dingin hoihzaw hilo ka hi hiam?" a ci hi. 9 Amaute in Shiloh-ah an a nek khit uh ciangin khatvei Hannah ding khia-in biakinn-ah thungen dingin a pai hi. Tua hun laitakin { Topa' } biakinn kongkhak khuam pangah siampi Eli na tu hi. 10 Tuanu nakpi takin lungkhamin { Topa' } tungah thu ngenin nakpi takin a kap hi. 11 Amah in thuciamna khat bawlin, "Vanglian { Topa } aw, nangmah in na nasemnu' gimna nong et takpi a, keimah hong phawkin na nasemnu hong mangngilh loin na nasemnu tungah tapa khat nong piak leh, { Topa' } tungah a khan' tawntungin amah kong pia ding a, ama lu-ah mulkiatna kitahlo ding hi," a ci hi. 12 { Topa' } mai-ah thungenin a om laitakin Eli in tuanu' kam na en hi. 13 Hannah a lungsimah pau hi. A mukte bek lingin a awging kizalo ahih ciangin Eli in tua numei zukhamin ngaihsun hi. 14 Tua ahih ciangin Eli in ama kiangah, "Bang tanvei zu kham ding na hi hiam? Na leenggahzu nek khawl in," a ci hi. 15 Ahih hangin Hannah in dawngin, "Hilo hi, ka topa aw; kei pen nakpi takin a lungkham numei ka hihi. Leenggahzu ahi a, khamtheihzu ahi zongin ka ne kei a, { Topa' } mai-ah ka lungsim a sungkhia ka hihi. 16 Lungkhamna leh gimna tawh a pau ka hih manin numei ginalo bangin na nasemnu hong ngaihsun kei in," a ci hi. 17 Tua ciangin Eli in dawngin, "Nuam takin pai in. Israel-te' Pasian in ama tungah na ngetsa thu hong pia hi," a ci hi. 18 Tua ciangin numei in, "Nangma mitah na nasemnu maipha hong musak in," a ci hi. Tua ciangin tua numei pai-in an ne a, dahmai pua nawnlo hi. 19 Amaute zingsangin tho baihin biakinn-ah { Topa } a biak khit uh ciangin amaute' khua Ramah-a a inn uhah a ciahkik uhhi. Tua ciangin Elkanah in a zi Hannah luppih a, { Topa } in tuanu' thungetna a pia hi. 20 A hun ciangin Hannah gai-in tapa khat nei a, a min Samuel a phuak hi. Banghang hiam cihleh amah in, "{ Topa' } tung panin amah ka nget ahi hi," a ci hi. 
			</verse>
			<verse book="9" chapter="1" verse="27">Hih naupang ka ngen hi. { Topa } in ama tungah keima ngetna hong pia hi. 
			</verse>
			<verse book="9" chapter="2" verse="18">Samuel pen saihadial siampipuan silhin { Topa' } mai-ah na a sem naupang khat a hihi.
			</verse>
			<verse book="9" chapter="2" verse="26">Tu-in naupang Samuel a pumpi khangin { Topa } leh mite' maipha a ngahtoto hi.
			</verse>
			<verse book="11" chapter="3" verse="7">Tu-in, { Topa } ka Pasian aw, kei pen naupangno khat hinapi-in ka pa David' munah kumpi-in na nasempa nong koih hi. Bangci gamtatin bangci nasep ding cih ka theih khat zong omlo hi.
			</verse>
			<verse book="19" chapter="8" verse="2">naungekte leh naupangte' kam tawh nangmah phatna la kisa hi. Gal na neih manin galte leh langpangte na daihsakna dingin pan'munkip na bawl khin hi.
			</verse>
			<verse book="19" chapter="22" verse="10">Ka suah tunga kipan nangma tungah kong tung a, ka nu in hong paii lai-a kipan keima Pasian na hi hi.
			</verse>
			<verse book="19" chapter="112" verse="1-2">{ Topa } phat un. { Topa } zahtakin a thupiaknate nuam a sa mahmah mi, thupha ngah mi a hihi. 2 Ama suanlekhakte leitungah vanglian ding a, a lungsim thutang mite' suanlekhakte thupha kipia ding hi. 
			</verse>
			<verse book="19" chapter="113" verse="9">Amah in tasel numei tungah ta guan' a, ta a nei nu a lungdamin a bawl hi. { Topa } phat un.
			</verse>
			<verse book="19" chapter="127" verse="3-4">En un, tate pen { Topa' } tung pana letsong hi a, tapate pen ama hong piak thupha a hihi. 4 Mi khat in a khangno lai-in a neih tate pen galhangpa' khutsunga a om a thaltangte tawh kibang hi. 
			</verse>
			<verse book="20" chapter="1" verse="8-9">Ka ta aw, na pa' hong thuhilhna hoihtakin zui in la, na nu' hong thugente ngai in. 9 Tua thuhilhnate in na gamtat hong hoihsak ding a, kizepna lukhu leh kizepna khi bangin hong etlawmsak ding hi. 
			</verse>
			<verse book="20" chapter="13" verse="22">Midikte in a tu a tate' luah ding gamh nei uh a, mawhneite' neihsate ahih leh midikte-a' ding hi lel hi. 
			</verse>
			<verse book="20" chapter="13" verse="24">A ta a tai nuamlote a ta mudah hi a, a ta a itte in limtakin thuhilhin a tai hi.
			</verse>
			<verse book="20" chapter="15" verse="5">A pa' hilhna a ngai nuamlote mihai hi a, hilhna a mang nuamte mipil a hihi.
			</verse>
			<verse book="20" chapter="17" verse="6">Tute pen puteekte-a' dingin minthan'na lukhu hi a, tate pen pate' minthan'na a hihi.
			</verse>
			<verse book="20" chapter="19" verse="18">Thu hong man'theih lai-in na ta thuhilh in; na hilh kei leh a siatna ding a deih na hi hi. 
			</verse>
			<verse book="20" chapter="19" verse="26-27">A pa nawtgawpin a nu a notkhia tapa pen zumna leh mindaina a piangsak tapa a hihi. 27 thuhilhna a mang nuamlo tapa pen pilna a thei khalo ding tapa a hihi.
			</verse>
			<verse book="20" chapter="20" verse="11">Naupangte nangawn mi citak mihoih ahihna a gamtatna panun kimukhia thei hi.
			</verse>
			<verse book="20" chapter="22" verse="6">Naupang khat a neulai-in lampi man tawnsak lecin a teek dongin lampial nawnlo ding hi.
			</verse>
			<verse book="20" chapter="22" verse="15">Naupangte a hai gamtat a ngeina hi a, deihtakin pangbetna in mihoih suaksak thei hi.  
			</verse>
			<verse book="20" chapter="23" verse="13-14">Naupangte sat ding lunghiang kei un; satna hangin silo ding hi. 14 Ciangduai tawh sat le uh cin nuntaklawh zaw ding uhhi. 
			</verse>
			<verse book="20" chapter="23" verse="22">Nangma pian'na na pa' thu ngai in la, na nu a teek ciangin simmawh bawl kei in.
			</verse>
			<verse book="20" chapter="23" verse="24">Ta hoih a nei pa a lung dam ding a, ta pil a nei pa a ta' tungah lungkim ding hi.
			</verse>
			<verse book="20" chapter="24" verse="17-18">Sik in sik mah hiamsak thei a, mi in midang pilsak thei hi. 18 Theikung a cingpa in a theigah ne a, a tapa a kempa in pahtakna ngah hi.
			</verse>
			<verse book="20" chapter="29" verse="15">Ciangduai leh tai-na in pilna guan' a, a kikhahkhong ta in a nu maizumsak hi. 
			</verse>
			<verse book="23" chapter="8" verse="18">En un, { Topa } in kei hong piak ka tate leh keima pumpi pen Zion Mual tungah a teng Vanglian { Topa}' tung panin Israel mite' sungah lim leh kihilna ka hi uhhi.
			</verse>
			<verse book="23" chapter="54" verse="13">"{ Topa } in na tapate khempeuh hoihtakin hilh ding a, na tapate daupai mahmah ding uhhi.
			</verse>
			<verse book="24" chapter="1" verse="4-9">{ Topa } in kei hong hopih a, 5 "Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi," hong ci hi. 6 Tua ciangin keimah in, "Ah, Topa { Pasian } aw, kei thugen ka siam kei a, naupang khat ka hi lel hi," ka ci hi. 7 Ahih hangin { Topa } in, "‘Naupang khat ka hi lel hi,’ ci kei in; Banghang hiam cihleh kong puakna khempeuhte kiangah na pai ding a, kong sawl peuhpeuh na gen ding hi. 8 Amaute kihta kei in; Banghang hiam cihleh nangmah a hong hu dingin ka hong ompih hi, { Topa } in kong ci hi," hong ci hi. 9 Tua ciangin { Topa } in a khut tawh hong zam phei-in ka muk hong lawn'sakin hong hopih hi. "En in, ka thute na kamsungah kong koih khinzo hi.
			</verse>
			<verse book="24" chapter="9" verse="21">Banghang hiam cihleh tawlet vang panin sihna hong lut a, kumpipa' innsungah zong sihna hong lut hi. Kongzinga naupangte vatmang a, sumbuka tangvalte vatlum hi.
			</verse>
			<verse book="39" chapter="2" verse="15">Pasian in na zite uh tawh pumkhat, lungsim khat ahi dingin hong bawl hilo ahi hiam? Hih bangin a hong bawlna pen bang a deihna ahi hiam? Pasian' mi taktak ahi ding tate i neih theihna ding a hihi. Tua ahih manin na khangno lai-un na ten'pih na zi uh tawh na thuciamna uh na palsatkhak lohna dingun kidawm un.
			</verse>
			<verse book="40" chapter="18" verse="2-4">Zeisu in naupang khat samin amaute mai-ah dingsak a, 3 "A man mahmahin note kiangah kong genin-ah: Note kikheelin naupang na bat kei uh leh vantung ki-ukna sungah na lut ngei kei ding uhhi. 4 Hih naupang bangin a kiniamkhiat mite, vantung ki-ukna sungah a lianpen hi ding hi.
			</verse>
			<verse book="40" chapter="18" verse="10">"Hih naupangnote khatpeuh na simmawhkhak lohna dingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uhhi. 
			</verse>
			<verse book="40" chapter="18" verse="14">Tua mah bangin vantungah a om na Pa un hih naupangnote khat zong a sih ding a deih kei hi.
			</verse>
			<verse book="40" chapter="19" verse="13-15">Tua ciangin mi pawlkhat in a naupangte uh tungah Zeisu in a khut nga-in thu a ngetsakna ding deihin a naupangte uh a hong paipih uhhi. Ahi zongin a nungzuite in tua mite na taii uhhi. 14 Zeisu in, "Vantung ki-ukna pen naupangte tawh a kibang mite-a' ding ahih manin, tua naupangte ka kiangah hong paipihsak unla, khaktan kei un," a ci hi. 15 Tua ciangin Zeisu in naupangnote tungah a khut nga-in thupha a piak khit ciangin a paikhia hi.
			</verse>
			<verse book="41" chapter="9" verse="36-37">Tua ciangin Zeisu in naupang khat la a, amaute laizangah paipihin a ang-ah tawi a, 37 "Keima hangin hih bang naupangno khat a limbawl mi in kei hong limbawl hi a, kei hong limbawl mi in kei hong limbawl hiloin kei hong sawlpa a limbawl ahi hi," a ci hi.
			</verse>
			<verse book="41" chapter="9" verse="42">Zeisu in, "Mi khatpeuh in kei hong um hih naupangno khat a khialsak ding ahih leh a ngawngah an gawina suang lianpi khat kikhihin tuipi sungah kikhia leh ama-a' dingin hoihzaw thampek hi.
			</verse>
			<verse book="41" chapter="10" verse="13-16">Mi pawlkhat in a naupangte uh Zeisu in a lawn'sak ding deih uh ahih manin hong paipih uh a, ahi zongin a nungzuite in na kham uhhi. 14 Zeisu in tua thu a phawk ciangin a heh suak a, a nungzuite kiangah, "Naupangte kham kei unla, ka kiangah hong paisak un. Banghang hiam cihleh Pasian' Ukna sungah hih bang mite a om a hihi. 15 Hih naupangno khat' man' bangin Pasian' Ukna a manglo mi peuhmah Pasian' Ukna sungah omlo ding ahihna thei un," a ci hi.   16 Tua ciangin naupangnote la-in a ang-ah tawi a, a tung uhah a khut nga-in thupha a pia hi. 
			</verse>
			<verse book="42" chapter="2" verse="40">Tua naupang hong khangin hong thahat hi. Lungpilna tawh kidim a, Pasian in thupha a pia hi.
			</verse>
			<verse book="42" chapter="2" verse="52">Zeisu a pumpi leh a pilna khang a, ama gamtatna in Pasian leh mite a lungkimsak semsem hi. 
			</verse>
			<verse book="42" chapter="17" verse="2">Hih naupangno khat a khialhna ding a pian'sak sangin a ngawngah an gawina suang lianpi khat khihin tuipi sungah kikhia leh ama-a' dingin hoihzaw thampek ding hi.
			</verse>
			<verse book="42" chapter="18" verse="15-17">Zeisu in thupha a piaksak ding a deihna-un mi pawlkhat in a naupangnote nangawn uh Zeisu kiangah hong paipih uhhi. A nungzuite in hih thu a theih uh ciangin amaute na taii uhhi. 16 Ahi zongin Zeisu in naupangnote sam a, "Naupangte hong pai ding khaktan kei un; ka kiangah hong paisak un. Banghang hiam cihleh naupang a bang mite pen Pasian' Ukna sungah om thei bek hi. 17 Ke'n kong cihin-ah, naupang bangin Pasian' Ukna a manglo peuhmah Pasian' Ukna sungah om theilo ding hi," a ci hi.    
			</verse>
			<verse book="49" chapter="6" verse="1-4">Tate aw, na nu na pate uh thu na man'ding uh Christian ngeina hi a, ahi ding mah a hihi. 2 Thupiakna a lian khat in, "Na nu leh na pa zahtak in," cihna hi a, khapna thu tawh kizom pahin, "Zahtak lecin nang-a' dingin thu hong hoihin, leitungah na khan' a sau ding hi," na ci pah hi. 3-4 Pate aw, na tate uh a hehtheihna dingin bawl kei unla, Christiante ngeina tawh kituakin taii-in hilhin pantah un.
			</verse>
			<verse book="51" chapter="3" verse="20">Tate aw, na nu na pate uh thu man' tawntung ding pen na Christian nasep uh a hihi. Tua bang thuman'na in Pasian lungdamsak hi. 
			</verse>
			<verse book="54" chapter="2" verse="15">Ahi zongin numei in a kilawm a kituakin upna, itna leh siangthona thu-ah kiptakin a om nak leh nausuah gimna sihpihlo ding hi.
			</verse>
			<verse book="54" chapter="5" verse="14">Tua ahih manin a khangno lai meigong numeite in pasal nei-in, ta nei-in, amau innkuansung ukin, i langte' hong gensiatna ding a omlohna ding ka deihzaw hi.
			</verse>
			<verse book="60" chapter="2" verse="2">Naungek suakcilte na bang unla, note khangto-in hotkhiatna na ngahtheihna dingun kha thu tawh kisai nawizu siangtho duh belin na nei tawntung un. 
			</verse>
			<verse book="64" chapter="1" verse="4">Tate bangin ka hong neih mite a mantakin a gamtatna uh ka zakna hangin ka lungdamna sangin adang lungdamna lianzaw bangmah omlo hi.

			</verse>
		</category>
		<category id="74">
			<verse book="1" chapter="14" verse="18-20">Tua ciangin Jerusalem kumpipa Melkhizedek in an leh leenggahzu hong pusuah hi. Amah pen Sang Pen Pasian' siampi zong a hihi. 19 Amah in thupha pia a, "Vantung leh leitung a bawl, Sang Pen Pasian in Abram thupha pia hen! 20 Na galte na khutsungah a hong pia Sang Pen Pasian in thupha ngah hen," a ci hi. Abram in na khempeuh sawmah khat ama tungah a pia hi.
			</verse>
			<verse book="2" chapter="12" verse="13-14">Note' omna inn tunga sisan pen note-a' dingin lim hi ding hi. Sisan ka muh ciangin note kong paisan ding a, Egypt leitang ka vatgawp ciangin note hong susia ding gimna note' tungah hong tunglo ding hi. 14 "Hih pen note-a' dingin phawkna ni hi ding a, note in { Topa' } tungah pawi bawlna ni-in na nei ding uhhi. Na khang tawntungun note in biakna ngeina kip khatin na nei tawntung ding uhhi," a ci hi.
			</verse>
			<verse book="5" chapter="8" verse="3">Mite, an bek tawh nungta loin { Topa' } kamsung panin a pusuak thu khempeuh tawh nungta hi, ci-in note hong theihsakna dingin, amah in note hong niamkhiatin hong gilkialsak a, note hita leh na pu na pate uhhita leh in a theih ngeiloh manna tawh hong vak hi.
			</verse>
			<verse book="23" chapter="53" verse="5-6">Ahih hangin eite' khialhna hangin amah kiliamsak a, eite' mawhna hangin amah kisatnim hi. Ama gim thuakna hangin nopna i ngah a, ama liamna hangin damna i ngah hi. 6 Eite khempeuh in tuu bangin lam i khial khin a, eite khempeuh eimau san ciatah i pai khin hi. { Topa } in eite khempeuh' mawhnate ama tungah a suan hi.
			</verse>
			<verse book="40" chapter="24" verse="28">Mi tampite' mawhna a maina dingin a luangkhia, Pasian' thuciamna a kipsak, ka sisan a hihi.
			</verse>
			<verse book="41" chapter="14" verse="22-24">Tua bangin an a nek laitakun Zeisu in anlum la-in lungdamna a kohkhit ciangin balnenin a nungzuite tungah pia a, "Ne un; hih pen keima pumpi ahi hi," a ci hi. 23 Tua ciangin hai la a, lungdamna a kohkhit ciangin a nungzuite tungah pia a, tua hai panin a dawnkim uhhi. 24 Tua ciangin amaute kiangah, "Hih pen mi tampite-a' dingin a luang, thuciamna thak a kipsak keima sisan a hihi.
			</verse>
			<verse book="42" chapter="22" verse="19-20">Tua ciangin anlum la-in Pasian tungah lungdamna a kohkhit ciangin amaute tungah pia a, "Hih pen note-a' dingin a hong kipia keima pumpi a hihi. Keimah nong phawkna dingun na ne un," a ci hi. 20 Tua mah bangin an a nekkhit uh ciangin amaute tungah hai pia a, "Hih leenggahzu pen note-a' dingin a luangkhia, Pasian' thuciamna thak a kipsak ka sisan a hihi.
			</verse>
			<verse book="42" chapter="24" verse="34-35">"Topa hingkik khin takpi hi. Simon kiangah na kilak khinzo hi," ci-in a kigengen laitak uh a tuak uhhi. 35 Tua ciangin tua mi nihte in zong a lam pai laitak uha thupiang teng, leh anlum a balnen ciangin Topa ahih lamtak a theihnate uh a gen uhhi.
			</verse>
			<verse book="42" chapter="24" verse="30">Amaute tawh anne dingin a tut ciangin Zeisu in anlum la a, Pasian tungah lungdamna a kohkhit ciangin balnenin amaute a pia hi.
			</verse>
			<verse book="43" chapter="4" verse="14">ahi zongin keima piakding tui a dawn khempeuh dangtak kik nawnlo ding uhhi. Tua ka piak tui a dawnte sungah nuntakna tuinak piang ding a, a nungtasak paisuak ding hi," a ci hi.
			</verse>
			<verse book="43" chapter="6" verse="35">Tua ciangin Zeisu in, "Kei pen nuntakna an ka hihi. Ka kiangah hong paite gilkial ngei nawnlo ding a, kei hong umte dangtak ngei nawnlo ding hi. 
			</verse>
			<verse book="43" chapter="6" verse="47-51">A mantakin kong genin-ah, kei hong umte bek in nuntak tawntungna ngah hi. 48 Kei pen nuntakna an ka hihi. 49 Na pu na pate un gamsungah manna ne uh a, a vekpi-un si veve uhhi. 50 Ahi zongin vantung panin a hong pai an a ne mi peuhmah silo ding hi. 51 Kei pen vantung panin a hong paisuk nuntakna an ka hihi. Tua an a ne mi peuhmah nungta tawntung ding hi. Leitung mite a nuntakna dingin ka piakding an pen keima sa ahi hi," a ci hi.
			</verse>
			<verse book="43" chapter="6" verse="53-58">Tua ahih manin Zeisu in amaute kiangah, "A mantakin kong genin-ah, Mihing Tapa' sa na nek kei uh a, a sisan na dawn kei uh leh note sungah nuntakna omlo ding hi. 54 Ka sa ne-in ka si a dawnte a nungta tawntung hi a, nitawp ni ciangin ka hingsak ding hi. 55 Banghang hiam cihleh ka sa, an taktak hi a, ka sisan, dawnding tui taktak a hihi. 56 Ka sa ne-in ka si a dawnte pen kei tawh pumkhat ka hi uhhi. 57 A nungta Pa Pasian in kei hong sawl ahih manin ama hangin ka nuntak mah bangin keima sa a ne mite zong keima hang mahin nungta ding hi. 58 Tua ahih manin kei pen vantung panin a hong pai an ka hi a, na pu na pate un ne-in a sih veve-na ante tawh kibanglo hi. Hih kei' hong piak an a nete ahih leh nungta tawntung ding hi," a ci hi. 
			</verse>
			<verse book="43" chapter="11" verse="25">Tua ciangin Zeisu in, "Keimah in a sisa mite thosakin a hingsak theipa ka hihi. Kei hong um mi peuhmah a sih hangin nungta ding hi.
			</verse>
			<verse book="43" chapter="13" verse="26-27">Zeisu in, "Anlum, meh sungah diahin ka piak dingpa ahi hi," a cih khit ciangin a anlum diahin Simon Iskariot' tapa Judas a pia hi. 27 Judas in tua an a nek khit phetin ama sungah Satan hong lutpah hi. Tua ahih manin Zeisu in ama kiangah, "Na hih ding peuhpeuh hihpak in," a ci hi. 
			</verse>
			<verse book="44" chapter="20" verse="7">Sani nitakin an nekhawm dingin ka kikhawm uh a, a zingciangin a dingkhia ding ahih manin Paul in a thuhilh zankim ciangdong a zomsuak hi.
			</verse>
			<verse book="44" chapter="20" verse="11">Tua ciangin inn dawl tungnungah kahto kikin anlum balnenin thu um mite tawh a nekhawm hi. Zingsang khuavak dong amaute tawh thu kikum uh a, tua ciangin a dingkhia hi.
			</verse>
			<verse book="46" chapter="10" verse="16-17">Nekkhawm bawlna-ah leenggahzu hangin Pasian tungah lungdamna ko-in i dawn ciangin Christ sisan hangin thuphate eite in zong a ngahkhawm cihna hilo ahi hiam? I balnen anlum i nek ciangin zong Christ pumpi hangin thuphate mah a ngahkhawm cihna hilo ahi hiam? 17 Anlum khat bek hi a, eite mi tampi hinapi-in tua lum khat bek mah nekhawm ihih manin eite pumkhat bek mah ihi hi. 
			</verse>
			<verse book="46" chapter="11" verse="20-21">Nekkhawmna a bawl dingin note na kikhop uh ciangin Topa' Nekkhawmna a ne dingin na pai kei uhhi. 21 Banghang hiam cihleh nekkhawmna ne dingin na pai uh ciangin pawlkhatte amau' an tawh na tung masa-in ne pah uh ahih manin, pawlkhatte a kham mahmahin na om uh hangin pawlkhatte gilkialin a om uhhi. 
			</verse>
			<verse book="46" chapter="11" verse="23-24">Banghang hiam cihleh note kiangah ka hong gen thu pen Topa kiang panin ka ngah thu hi a, tua thu in: Topa Zeisu a kilehhek ding nitakin anlum la-in, 24 Pasian tungah lungdamna a kohkhit ciangin balnen a, "Hih pen note-a' dingin a hong kipia keima pumpi a hihi. Kei na hong phawkna dingun na ne un," ci hi. 25 Tua mah bangin nitak an a nekkhit uh ciangin hai la a, "Hih hai sunga om leenggahzu pen keima sisan tawh a kikipsak Pasian' thuciamna thak a hihi. Hih bangin na dawn simun, kei na hong phawkna dingun na dawn un," ci hi. 26 Banghang hiam cihleh hih bangin anlum ne-in hai sung panin leenggahzu na dawn simun, Topa a hong paikik matengin ama sihna thu a gengen na hi uhhi. 27 Tua ahih manin a kilawm lopi-in Topa' anlum ne-in, a hai panin leenggahzu a dawn mi peuhmah pen Topa' pumpi leh a sisan a mindaisak hi-in a mawh ahi uhhi. 28 Tua ahih manin a kuamah peuh ki-entel masa phot uh hen la, tua khit ciangin Topa' anlum ne-in a hai panin leenggahzu dawn pan ta hen. 29 Banghang hiam cihleh Topa' pumpi a khiatna theilopi-in anlum ne-in hai panin leenggahzu a dawn mi pen amahmah mawhsak thukhenna a kipiatawm a hihi. 30 Tua bang mawhna hangin note tampi tak cina-in na zawngkhal uh a, pawlkhat zong na si uhhi. 31 Eite hoihtakin ki-entel masa peuh lehang Pasian' mawhsak thukhenna i thuak kei ding hi. 32 Ahi zongin eite in hih leitung mite tawh mawhsakna i thuakkhawm lohna dingin Topa in eite hong thuhilhin gim hong pia hi. 33 Tua ahih ciangin sanggamte aw, nekkhawm ne dingin na kikhop uh ciangin kingakkim dimdiam un. 34 Tua bangin na kikhop uh ciangin Pasian' thukhenna na thuakkhak lohna dingun a gilkial na om uh leh zong na inn uhah an ne masa un. Thu dangdangte ahih leh ka hong pai ciangin ka hong gen ding hi. 
			</verse>
			<verse book="46" chapter="11" verse="29">Banghang hiam cihleh Topa' pumpi a khiatna theilopi-in anlum ne-in hai panin leenggahzu a dawn mi pen amahmah mawhsak thukhenna a kipiatawm a hihi.
			</verse>
			<verse book="46" chapter="11" verse="33">Tua ahih ciangin sanggamte aw, nekkhawm ne dingin na kikhop uh ciangin kingakkim dimdiam un.
			</verse>
			<verse book="60" chapter="3" verse="18">Christ mahmah zong note-a' dingin si a, Pasian' kiangah hong tun'pih theihna dingin mihoih khat pen mihoihlote' mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi. 
			</verse>
			<verse book="62" chapter="2" verse="1-2">Ka itte aw, note na khialhkhak lohna ding uh ka deihna-in hih lai a hong gelh ka hihi. Ahi zongin mi khatpeuh a khialh ciangin eite-a' dingin Pa Pasian kiangah a hong thumsak dingin a thuman Zeisu Christ i nei hi. 2 Tua Zeisu hangin eite' mawhna hong kimaisak a, eite-a' ding bek hiloin leitung mi khempeuh' mawhna zong a maina ding a hihi.
			</verse>
			<verse book="66" chapter="3" verse="20">Kongkhakah dingin kong ka hong kiu hi. Ka aw za-in kong hong honte kiangah lutin an ka nekhawm ding uhhi.

			</verse>
		</category>
		<category id="75">
			<verse book="9" chapter="14" verse="5-7">Suangdawk khat pen Mikmash mai leilu lamah dawkin a khat pen Geba mai leitaw lamah dawk hi. 6 Tua ciangin Jonathan in ama galhiam a pua tangvalpa kiangah, "Hong pai in; dawibia mi hih khuacingte kiangah va pai ni. { Topa } in eite-a' dingin hong hihsak khading hi. Banghang hiam cihleh hotkhiatna dingin a tam a tawm in { Topa } nawngkaisak lo ding hi," a ci hi. 7 Tua ciangin a galhiam puapa in ama kiangah, "Na lungsim in a sawm khempeuh hih in. Nang tawh ka om a, nang lungsim mah bangin kei' lungsim zong ahi hi," a ci hi.
			</verse>
			<verse book="19" chapter="20" verse="4">Na lungsim' deihna amah in hong pia hen la, na geelna khempeuh hong tangtungsak ta hen!
			</verse>
			<verse book="19" chapter="33" verse="11">{ Topa' } thungaihsutna kip ngitnget a, ama lungsim ngaihsutna khang tawntungin a kip hi.
			</verse>
			<verse book="19" chapter="127" verse="1">{ Topa } in inn lampih kei leh innlamte' sepna a mawkna a hihi. { Topa } in khuapi hutpih kei leh khuapi cingte' cin'na a mawkna a hihi.
			</verse>
			<verse book="20" chapter="13" verse="19">Deihna ngahna in lungsim nuamsak a, siat gamtatna panin mihaite pialkhia nuamlo hi. 
			</verse>
			<verse book="23" chapter="46" verse="10">A kipat cilin a tawpna ding thu ka pulak a, tanglai pek panin a piang nailo nate genin, ‘Ka thugen kip ding a, ka ngimna khempeuh ka tungsak ding hi,’ ka ci hi.
			</verse>
			<verse book="23" chapter="54" verse="2">Na bukmun khan' in la, na ten'na puanbukte kizalsak in. Cil bawl kei in. Na khaute sausak in la, na khetphimte khenkip in.
			</verse>
			<verse book="23" chapter="55" verse="9">Vantung pen leitung sangin a san'zawk mah bangin, keima paiziate zong, nomau paizia sangin sangzaw a, ka ngaihsutnate zong, nomau ngaihsutna sangin a sangzaw a hihi.

			</verse>
		</category>
		<category id="76">
			<verse book="2" chapter="15" verse="27">Tua ciangin amaute ciktui sawmlenih leh nisuh kung sawmsagih a omna mun Elim tung uh a, tui gei tua munah amaute in giahphual a sat uhhi.
			</verse>
			<verse book="3" chapter="23" verse="40">Note in a ni masa ni-in singkung hoih gahte, nisuh hiangte, a teh tam singhiangpite, leh lui-a gialhekte la-in, { Topa } na Pasian uh pahtawina, ni sagih sung pawi na bawl ding uhhi.
			</verse>
			<verse book="4" chapter="33" verse="9">Marah panin dingkhia uh a, Elim tung uhhi. Elim-ah cik tuikhuk sawmlenih leh nisuh kung sawmsagih om a, amaute in tua lai-ah giahphual sat uhhi.
			</verse>
			<verse book="5" chapter="34" verse="3">Negeb gam, leh nisuh kung khuapi kuam a kici Jerikho panin Zoar ciangdong a kikhung zanglei a lak hi.
			</verse>
			<verse book="7" chapter="1" verse="16">Tua ciangin Moses' sungpate nam ahi Ken' suanlekhakte, Judah mite tawh nisuh khuapi panin Negeb gam Arad gei-a om Judah gamah paito uh a, tua lai munah tungin tua mite tawh a tengkhawm uhhi.
			</verse>
			<verse book="7" chapter="3" verse="13">Eglon in Ammon mite leh Amalek mite ama kiangah khawm a, va kuanin Israel-te va zo hi. Amaute in nisuh khuapi a luah uhhi.
			</verse>
			<verse book="7" chapter="4" verse="5">Tuanu, Efraim mualtung gamsung Ramah leh Bethel kikal nisuhkung nuai-ah tu zel a, thu a khensak dingin ama kiangah Israel mite hong pai uhhi.
			</verse>
			<verse book="11" chapter="6" verse="29">Amah in a sungnung leh a puanung inndeite, a kimkotin inn kawm khempeuh tungah kherub-te leh nisuh kungte leh pakpalhte a bawl hi.32Amah in kherub-te, nisuh kungte, leh pakpalh lim kibawlte tawh oliv sing kongkhak peek nihte a tuam hi; amah in tuate kham tawh zut a, kherub-te leh nisuh kungte tungah kham a theh hi.35Tuate tungah amah in kherub-te leh nisuh kungte leh pakpalhte bawl a, tua a bawlte tungah a tukimin kham tawh a zut hi.
			</verse>
			<verse book="11" chapter="7" verse="36">Tua ciangin a kipsaknate leh a khawkte tungah a mun awng zah ciat tawh kizui-in amah in kherub-te, humpinelkaite, leh nisuh kungte gelhin a kimkotah pakkual a bawl hi.
			</verse>
			<verse book="14" chapter="3" verse="5">Amah in taaksan tawh innpi kawm dapin kham hoih tawh zut a, tua tungah nisuh leh khainiang a bawl hi.
			</verse>
			<verse book="14" chapter="28" verse="15">Tua ciangin tua na a sem dingin mite dingin galmatte la uh a, amaute lakah guaktangin a omte, a vanlakte uh sung pan puante silhsak uhhi. Amaute puan silhsak uh a, khedap kaihte pia-in an leh tui vak uh a, sathau nilh uhhi. Tua ciangin amaute lakah a tha ginalote la tungah pua uh a, nisuh khuapi ahi Jerikho khua amau' behte kiangah paipih uhhi. Tua ciangin Samaria-ah amaute ciahkik uhhi.
			</verse>
			<verse book="19" chapter="92" verse="12">nisuh kung bangin thuman mi palh a, Lebanon mualtunga om taamtak kung bangin a khang hi.
			</verse>
			<verse book="22" chapter="7" verse="7">Tuum kung bangin na etlawm a, na nawite pen, nisuh gah a bawk pha mahmah tawh a kibang hi.
			</verse>
			<verse book="26" chapter="40" verse="16">Hih inndei neute' kawm a pualam pangah tawlet neu om a, inndei kikala om kawm tungah zong a vang neu om hi. Lampi omna lampang, inndei kikala kawmte tungah nisuh kung lim kibawl hi.
			</verse>
			<verse book="26" chapter="40" verse="22">A inndei golzaw, a tawlette, leh nisuh kung lim a kibawlte pen nisuahna lam kongpi-a omte mah tawh kibangin kikim hi. Hih lai-ah zong kongpi lampi tun'na dingin kahlei dawl sagih om a, a nawlnunga om a inndei golzaw pen in a tual lam maingat hi.
			</verse>
			<verse book="26" chapter="40" verse="26">Tua kongpi lampi tun'na dingin kahlei cial sagih mah om a, a inndei golzaw pen a nawlnung mahah omin a tual lam a nga hi. Lampi omna lampang, kawm sungnungte' tungah nisuh kung lim mah kibawl hi.
			</verse>
			<verse book="26" chapter="40" verse="31">A inndei golzaw pen tual puanung lam a nga hi. Lampi pang tuaka kawmte tungah nisuh kung lim kibawl a, hih kongpi lampi tun'na dingin kahlei cial giat a om hi.
			</verse>
			<verse book="26" chapter="40" verse="34">A inndei golzaw pen a tual puanung lam nga hi. Lampi pang tuakah a om kawmte tungah nisuh kung lim kibawl a, hih kongpi lampi tun'na dingin kahlei cial giat a om hi.
			</verse>
			<verse book="26" chapter="40" verse="37">A inndei golzaw pen a tual puanung lam nga hi. Lampi pang tuakah a om kawmte tungah nisuh kung lim kibawl a, hih kongpi lampi tun'na dingin kahlei cial giat a om hi.
			</verse>
			<verse book="26" chapter="41" verse="18-19">nisuh kungte leh kherub limte vive a hihi. A masa-in nisuh kung, tua ciangin kherub, nisuh kung, kherub cih bangin a kimkot khempeuhah kihelhto dimdiam hi. Tua kherub-te in maitang nih ciat nei uhhi. 19 A mihing maitang pen a pangkhat lama om nisuh kung lam nga a, a humpinelkai maitang pen a pang langkhat lama om nisuh kung lam a nga hi. A biakinnsung kimkotah hih bangin kibawl a,
			</verse>
			<verse book="26" chapter="41" verse="25-26">Biakinnsung kawmte tungah a kibawl mah bangin hih biakinn deipi sung lutna-a kongkhakte tungah zong nisuh kung leh kherub mah a kibawl hi. Kongkhak pualam, innsung lutna ding inndei sanah singpeek tawh limsun khat a kibawl hi. 26 Hih inndeipi sung kawmte tungah a pualam a kihui tawlette om a, nisuh kungte tawh zepna zong a kibawl hi.
			</verse>
			<verse book="29" chapter="1" verse="12">Leengguite keu a, theikungte vuai ta hi. Mang kawlsingte, nisuhte, epel kungte-a kipan singkung khempeuh keumang khin hi. Mihingte a lungdamna dingteng zong a maimang ta hi.
			</verse>
			<verse book="40" chapter="21" verse="8">Mihon tampite in ama paina ding lampi-ah a puante uh na phah uh a, adangte in nisuh hiangte satin lampi-ah a na phah uhhi.
			</verse>
			<verse book="43" chapter="12" verse="13">Tua ahih manin amah a dawn dingin Jerusalem panin mihonpi paikhia-in nisuh hiangte tawikawmin, "Pasian phat un! Pasian in Topa' min tawh hong paipa thupha pia ta hen! Pasian in Israel Kumpipa thupha pia ta hen!" ci-in a kiko uhhi.
			</verse>
			<verse book="66" chapter="7" verse="9">Tua khit ciangin ka khuadak leh mi namkim, pau namkim panin kuama sim zawhloh dingin a tam mahmah mihonpite, tokhom mai leh Tuuno mai-ah ding uh a, puanpak silhin a khut uhah nisuh hiang a tawi uh ka mu hi. 

			</verse>
		</category>
		<category id="77">
			<verse book="1" chapter="19" verse="4-7">Ahih hangin amaute' lup ma-in Sodom khua mite, a moi a hamin mi khempeuh in a inn umcih uhhi. 5 Amaute in Lot sam uh a, "Tu nitaka nang kiangah hong tung mite koi-ah om ahi hiam? Amau' taw ka luk theihna dingun ko kiangah amaute hong paikhiatpih in," a ci uhhi. 6 Lot, kongkhak pua-ah mite kiangah pai-in kong lehkhak a, 7 "Ka sanggamte aw, tua banga na gitloh gamtat lohna ding uh kong thum hi.
			</verse>
			<verse book="1" chapter="38" verse="8-10">Tua ciangin Judah in Onan kiangah, "Na sanggampa' zi tawh lumkhawm in la, tuanu' tungah pasal' sanggamte' tavuan sem in la, na sanggampa-a' dingin ta nei in," a ci hi. 9 Ahih hangin Onan in tate pen ama-a' ahih loh ding thei hi. Tua ahih ciangin a sanggampa' zi tawh a lupkhawm ciangin a sanggampa' tungah ta pia khading ahih manin a natui leilakah buasak hi. 10 Ama gamtatna { Topa' } muhna-ah lungkimhuai lo a, { Topa } in amah zong a that hi.
			</verse>
			<verse book="1" chapter="39" verse="7-9">Tawlkhat khit ciangin a topa' zi in Joseph zawl mit a, "Kei tawh hong lumkhawm in," a ci hi. 8 Ahih hangin amah in nialin a topa' zi kiangah, "En in, kei hong nei ahih manin ka topa in innsungah bangmah lunghihmawhna neilo a, ama neih khempeuh ka khutsungah hong koih khin hi. 9 Hih inn sungah kei sangin amah lianzaw lo hi. Nang, ama zi na hih manin, nang lobuang kei kiang panin amah in a kep tuam bangmah omlo hi. Tua ahih ciangin bangci-in hih gitlohna lianpi bawlin Pasian' tungah khial ding ka hi hiam?" na ci hi.
			</verse>
			<verse book="2" chapter="20" verse="14">"Nulepa mawhna na bawl kei ding uhhi.
			</verse>
			<verse book="2" chapter="20" verse="17">"Na vengte uh inn na deihgawh kei ding uhhi. Na vengte uh zi hita leh, ama nasempa hita leh, ama nasemnu hita leh, ama bawngtal hita leh, ama la hita leh, na vengte-a' ahi na khat peuhpeuh na deihgawh kei ding uhhi," a ci hi.
			</verse>
			<verse book="2" chapter="22" verse="19">Ganhing tawh a mawh peuhmah kithat ding hi.
			</verse>
			<verse book="3" chapter="15" verse="16-18">"Mi khat in a natui a teh leh, amah in a pumpi khempeuh tui sungah sil ding a, a nitak mateng a nin hi ding hi. 17 A tungah a natui a tukna puan leh savun peuhmah tui tawh kisawp ding a, a nitak mateng a nin hi ding hi. 18 Pasal leh numei a lupkhawm khit ciangin, amaute gel tui sungah kisil ding uh a, a nitak mateng a nin hi ding uhhi. (Masturbation)
			</verse>
			<verse book="3" chapter="18" verse="6-18">"Note kuamah in na kinaipih na behte uh mawhpih dingin na naih kei ding uhhi. Kei pen { Topa } ka hihi. 7 Na nu mawhpihna tawh na pa' tungah maizumna na tun' kei ding hi. Amah pen na nu ahih manin na mawhpih kei ding hi. 8 Nangmah in na pa' zi dangte zong na mawhpih kei ding hi. Tua pen na pa' mindaina ding a hihi. 9 Nangmah in na sanggamnu, na pa' tanu, ahih kei leh na nu' tanu, inn-a suak hita leh gam-a suak hita leh na mawhpih kei ding hi. 10 Nangmah in na tapa' tanu ahih kei leh na tanu' tanu na mawhpih kei ding hi; Banghang hiam cihleh amau' mindaina pen nangma mindaina mah a hihi. 11 Na pa' zi' tanu, na pa' tanu pen na sanggamnu ahih manin na mawhpih kei ding hi. 12 Na ni na mawhpih kei ding hi; tuanu pen na pa' sanggam numei a hihi. 13 Na nu' sanggamnu na mawhpih kei ding hi; Banghang hiam cihleh amah pen na nu tawh a kinai beh numei a hihi. 14 Na pa' sanggampa' tungah mindaina na tun' kei ding hi; tua pen ama zi na naih kei ding hi, cihnopna ahi hi; tuanu pen nangma innlak nu a hihi. 15 Na monu na mawhpih kei ding hi; tuanu pen na tapa' zi ahi hi; amah na mawhpih kei ding hi. 16 Na sanggampa' zi na mawhpih kei ding hi; tua pen na sanggampa' mindaina ding a hihi. 17 Na luppih numei khat' tanu na mawhpih kei ding a, tua numei' tapa' tanu hita leh tua numei' tanu' tanu hita leh, luppih dingin na la kei ding hi. Amaute pen nangmah tawh a kinai beh numeite ahi uhhi. Tua bang gamtatna pen a siahuai a hihi. 18 Nangmah in a sanggamnu a hingsuan dingin numei khat zi-in na la kei ding a, a sanggamnu a hing laipi-in amah na luppih kei ding hi.	
			</verse>
			<verse book="3" chapter="18" verse="22-23">Numei khat tawh lupkhop bangin pasal khat tawh na lumkhawm kei ding hi; tua pen a kihhuai a hihi. 23 Ganhing khatpeuh tawh mawhin tua tawh na kininsak kei ding a, numei khatpeuh in zong ganhing khatpeuh tawh a mawh dingin kipialo ding hi; tua pen ngeina hilo hi.
			</verse>
			<verse book="3" chapter="19" verse="20">"Sila ahi numei, midang khat in zuthawl a piaksa, kitankhia nailoin amah suahtakna a kipia nailo nu, pasal dang khat in a lupkhoppih leh, thukanna kinei ding hi. Amaute kithatlo ding hi; Banghang hiam cihleh tuanu sila hi lai hi.
			</verse>
			<verse book="3" chapter="19" verse="29">"Na tanu uh biakinn sungah paktat dinga piakna tawh siasak kei un. Tua bang hi leh pasian dangte biakna sungah na tung ding uh a, gamsung khempeuh, mawhna tawh a kidim suak khading hi.
			</verse>
			<verse book="3" chapter="20" verse="10-17">"Pasal khatpeuh a vengpa' zi tawh a mawh leh, tua a khialpa leh a khialnu kithat khawm ding hi. 11 A pa' zi tawh a lumkhawm mipa in a pa a mindaisak a suak hi. Amaute gel kithat ding hi. Amau' sihna amau mah ngawh ding a hihi. 12 Pasal khat a monu tawh a lupkhop leh, amaute gel kithat ding hi; amaute in si kinailua mi tawh khialhna a bawl uh a hihi. Amau' sihna amau mah ngawh ding a hihi. 13 Pasal khat in numei khat tawh lupkhop bangin pasal dang khat tawh a lupkhop leh, amaute gel kihhuaina a gamta khin uh ahih manin amaute kithat ding a, amau' sihna amau mah ngawh ding a hihi. 14 Pasal khat in zi nei-in, a zi' nu tawh zong a lakthuah leh, tua pen a kilawmlo a hihi. Note lakah tua bang kilawmlohna a omlohna dingin tuapa leh a nutate, mei tawh kihallum ding hi. 15 Pasal khatpeuh ganhing khat tawh a mawh leh amah leh a ganhing kithat ding hi. 16 Numei khat in ganhing khat naihin tua tawh a mawh leh, note in a numei leh a ganhing na that ding uhhi; amau' sihna amau mah ngawh ding a hihi. 17 "Pasal khat in ama sanggamnu, ahih kei leh a nu' tanu ten'pihin a lupkhawm uh leh, tua pen a zumhuai hi a, amau' mipihte' omna panin amaute kihawlkhia ding hi. Ama sanggamnu tawh mawh ahih manin tuapa in ama mawhna pua ding hi. 
			</verse>
			<verse book="3" chapter="21" verse="9">Siampipa khat peuhpeuh' tanu in paktatna tawh amah leh amah a kidaisak leh, ama pa a daisak a hihi. Tua numei tawh kihallum ding hi.
			</verse>
			<verse book="4" chapter="5" verse="19-22">Tua ciangin siampipa in amah kiciam sakin, ‘Na pasal' ukna nuai-ah na om sungin, kuamah in nang hong luppih loin, nitna lamah a kihello na hih leh, hih tuisia panin suakta in. 20 Ahih hangin na pasal' ukna nuai-ah om napi-in nangmah vakvai a, nang leh nang kininsakin, na pasal a hilo midang khat in nang hong luppih leh, 21 (siampipa in tua numei kiciamsak ding a, tuanu kiangah) { Topa } in na pheipi teemsakin na pumpi a pawmsak ciangin, na mite lakah hamsia leh kiciamna-a zat dingin { Topa } in nang hong bawlin, 22 hih tuisia in na gilsung zui hen la, na pumpi pawmsakin na pheipi teemsak hen,’ ci ding hi. Tua ciangin numei in, ‘Amen, Amen,’ ci ding hi.
			</verse>
			<verse book="4" chapter="5" verse="27-28">Amah in a tui a dawnsak khit ciangin, tuanu amahmah kininsakin a pasal tungah thuman loin gamta ahih leh, tua tuisia pen ama sungah tumin nasak velval ding a, a pumpi pawmin a pheipi teem ding a, tua numei pen mite lakah hamsiatna-in kizang ding hi. 28 Ahih hangin amahmah a kininsak hiloin a siang ahih leh, tuanu suakta-in ta nei thei ding hi.
			</verse>
			<verse book="4" chapter="25" verse="1-3">Shittim-ah Israel mite a om laitakin Moab gam numeite tawh paktat ding kipan uhhi. 2 Hih numeite in amau' pasian biakpiakna pawi-ah Israel mite sam uh a, amaute in a pawi an nekpihin, amau' pasian-te' mai-ah kun uhhi. 3 Tua ahih ciangin Peor-a Baal tawh Israel mite va kizomtawm hi. Israel mite tungah { Topa } heh mahmah a,
			</verse>
			<verse book="4" chapter="31" verse="17">Tua ahih ciangin tu-in, a khangnote lakah pasal peuhmah that unla, pasal tawh a lumkhawmsa numei peuhmah zong that un.
			</verse>
			<verse book="5" chapter="22" verse="28-29">Mi khat in a kidong nailo nungak khat tuakin, tua numei buanin luppih a, amaute gel a kimuh leh, 29 numei tawh a lumpa in nungak' pa tungah ngun shekel sawmnga pia ding a, tua numei ama zi hi ding hi. Banghang hiam cihleh amah in a numei va su khin hi. A nuntak laiteng tua numei ma theilo ding hi.
			</verse>
			<verse book="5" chapter="23" verse="17-18">Israel ta numeite biakinn sunga a paktat pawlin omlo ding uh a, Israel tapate zong a paktat pawlin omlo ding uhhi. 18 A paktatnu a kiguaihna sum ahi a, a paktatpa a kiguaihna sum ahi zongin thuciamna khat peuhpeuh piakna-in { Topa } note' Pasian' inn sungah na paipih kei ding uhhi. Banghang hiam cihleh hihte gel pen { Topa } note' Pasian' tungah a kihhuai a hihi.
			</verse>
			<verse book="5" chapter="27" verse="20-23">"‘Amah in a pa' tungah maizumna tun' ahih manin, a pa' zidang tawh a lumkhawm mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi. 21 "‘Ganhing khat peuhpeuh tawh nulepa mawhna a bawl mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi. 22 "‘A nu' tanu, a pa' tanu, ahih kei leh a sanggamnu tawh a lumkhawm mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi. 23 "‘A sungnu tawh a lumkhawm mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.  
			</verse>
			<verse book="7" chapter="21" verse="10-12">Tua ahih ciangin mihonte in a galhangte uh mihing tul sawm leh tul nih tua lai-ah sawl uh a, "Pai unla Jabeshgilead-a tengte namsau tawh va vatgawp unla, nupite leh naupang neute zong hih un. 11 Hih bangin na hih ding uhhi: Pasal khempeuh leh pasal tawh a lumkhawmsa numei khempeuh na sumai ding uhhi," ci-in thu pia uhhi. 12 Amaute in Jabeshgilead-a teng mite lakah pasal tawh a lumkhawm nailo nungakno za li mu uh a, Kanaan gama om Shiloh giahphualah tuate hong paipih uhhi.
			</verse>
			<verse book="10" chapter="11" verse="4">Tua ahih ciangin David in kamtaite sawlin tuanu samsak hi. Tuanu ama kiangah hong pai a, amah in tuanu luppih hi. (Tuanu a khasim nitna panin a kisian'suah tung a hihi.) Tua ciangin ama inn-ah a ciah hi.
			</verse>
			<verse book="10" chapter="13" verse="10-12">Tua ciangin Ammon in Tamar kiangah, "Na khut tung panin ka nek theihna dingin inndei sungah an hong paipih in," a ci hi. Tamar in a bawlsa mohphengte la-in inndei sung a sanggampa Ammon kiangah paipih hi. 11 Ahih hangin amah in a nek dingin ama kiang nai-ah a paipih ciangin, amah in tua numei lenin ama kiangah, "Hong pai in; kei tawh hong lum in ka sanggamnu aw," a ci hi. 12 Amah in dawngin, "Hilo hi, ka sanggampa aw, kei hong thatang hih kei in; Banghang hiam cihleh Israel sungah tua bangin kigamta lo hi. Hih bangin hai gamtat lua kei in.
			</verse>
			<verse book="11" chapter="14" verse="24">biakna phualte-ah numei-pasal paktat pawlte zong om uhhi. { Topa } in Israel mite' mai-ah a hawlkhiat minam dangte' gamtatna a kihhuai khempeuh bangin amaute gamta uhhi.
			</verse>
			<verse book="18" chapter="31" verse="1">"Lunggulhna tawh nungak khatpeuh ka et ngeilohna ding, kiciamna ka bawlkhin hi.
			</verse>
			<verse book="19" chapter="119" verse="9-11">Tangval khat in ama gamtatna a siangtho mahmah dingin bangci kep ding ahi hiam? Nangma thu zuihna tawh ama gamtatna siangthosak thei ding hi. 10 Ka lungsim khempeuh tawh nang ka hong zong hi. Na thupiaknate panin kei hong pialsak kei in. 11 Nangma tungah kong khialh lohna dingin ka lungsim sungah nangma thu ka khol hi.
			</verse>
			<verse book="20" chapter="2" verse="16-22">A pasal tungah citak loin a pasal a nusia, Pasian' mai-ah a kiciamna a mangngilh, kam khum mahmah tawh nangmah zol ding a hanciam, numei paktatte panin hong cing ding hi. 17 18 Tua nu' inn-ah pai lecin sihna lampi a zui na hi a, misite gam a zuan na hi hi. 19 Tua bang numei tawh mawhna a bawl mite in nuntak nuam neikik ngeilo uhhi. 20 Tua ahih manin mihoihte' gamtat bangin na gamta ding a, thuman mite' gamtatna na zui ding hi. 21 Banghang hiam cihleh mi thuman, miginate, hih i leitungah tengin om ding uh a, 22 ahi zongin Pasian in leitung panin migilote lawnkhia-in, singkung zungbawh bangin mawhneite botkhia ding hi.
			</verse>
			<verse book="20" chapter="5" verse="3-6">Numei paktatte' kampau khuaizu bangin khum mahmahin a thugente uh a neel dakdak hangin, 4 a tawpna-ah lungkhamna leh natna simloh nangma tungah bangmah dang hong guanlo hi. 5 Amah in sihna gamah nang hong paipih ding a, ama tot lampi pen sihna mun tun'na lampi a hihi. 6 Nuntakna lampi-ah amah omlo a, nang na phawkloh hangin amah lam pialin a vakvai a hihi.
			</verse>
			<verse book="20" chapter="5" verse="15-18">Na zi' tungah citak in la, amah bek itin nei in. 16 Pasal dang tawh va vakzau-in kongzing lakah va mawhkha ding hi. 17 Na zi pen nangma-a' ding bek hi a, midangte tawh na neihkhawm ding hilo hi. 18 Tua ahih ciangin na zi tawh lungkim in la, na ten'pih numei tawh lungdam in. 18 A ithuai a ngaihbaangin ngaihsun tawntung in la, ama ngaihbaan'na tawh lungdamin, ama hong itna tawh lungkim in.
			</verse>
			<verse book="20" chapter="5" verse="20-23">Ka ta aw, Banghangin numei dang lunggulh ding a, numei dangte' ngaihbaan'na iplah ding na hi hiam? 21 Banghang hiam cihleh Pasian in na gamtatna khempeuh hong mu a, na paina khempeuhah nang hong en kawikawi hi. 22 Migilopa' mawhna thangzak bang hi a, ama mawhna thang sung mahah amah a awk hi. 23 Ama pumpi ki-uk zolo ahih manin amah in sihlawh a, ama hailuatna in hankhuk sung a tun' hi.
			</verse>
			<verse book="20" chapter="6" verse="27-33">Na ang sungah meikuang pom lecin na puan kangloin om ding ahi hiam? 28 Mei-am tung tawnin pai lecin na khe kangloin om ding ahi hiam? 29 Tua mah bangin mi' zi tawh a mawhte in gimna thuak ding uh a, tua bang a gamta peuhmah in gimna thuak ding uhhi. 30 A gilkial a cimawh mi khat in na a guk ciangin, midangte in mawhsak lualo napi, 31 amah kiman leh a zah sagihin kilohsak a, a neih khempeuh a piak kul hi. 32 Ahi zongin numei tawh a mawhte pen thu ngaihsun theilo mi hi a, amau leh amau a kisusiatawm ahi uhhi. 33 Mawhna a bawl mi in satgawpna thuak ding a, a min sia-in mindai paisuak ding hi. 
			</verse>
			<verse book="20" chapter="7" verse="5-13">Tua hi leh midangte' zi tungah na khialhkhak lohna ding, kam khum tawh a hong zol numei ginalote tawh na khialhkhak lohna dingin hong hu ding hi. 6 Khatvei, ka omna inn-ah, ka tawlet panin ka khuadak a, 7 bangmah a phawk nailo tangval honkhat lakah, tangval thu theilo khat, ka lim muhkha hi.8Lamdungah amah a vak laitakin, tua bang numei paktat a omna inn gei khatah va paikha a, 9 tua hun pen nitak nitum khit zawh, khuamui hun laitak a hihi. 10 Tua numei in numei paktatte' puansilh ngeite a silh kawmin ngimna khat tawh tua tangval na dawntuah hi. 11 Tua numei pen maizumna mel theiloin a hang mahmah hi a, lamdung tengah vak tawntung hi. 12 Mihon omna van zuakna phual, lamdung citeng, kongkiu khatpeuhah mi ngakin om niloh hi. 13 Tua numei in tangvalpa thakhatin kawi-in tawp a, na maitai bawl mahmahin ama kiangah,
			</verse>
			<verse book="20" chapter="7" verse="25-27">Tua bang numeite' zolna mang kei unla, tua bangte tawh khialkha kei un. 26 Tua bang numei in mi tampi tak siasakin, simzawhloh ding mi tampi' sihna a piangsak hi. 27 Tua bang numei zuihna pen sihna gam zuatna hi a, sih baihna ding lampi zuatna a hihi.
			</verse>
			<verse book="20" chapter="11" verse="22">Thu a ngaihsun theilo numei melhoih pen vokpi muk-a om kham nakbah tawh kibang lel hi.
			</verse>
			<verse book="20" chapter="21" verse="17">A noptat nuamte zawng uh a, zu ne-in sathau namtui a nilhte haulo uhhi.
			</verse>
			<verse book="21" chapter="9" verse="9">Pasian in hih leitungah nang a hong piak, tomkha sung na nuntak laiteng, na it na zi tawh a nuam theithei-in om in. Leitung lungkhamna sungah na lawhtak, tua bek mah hi khading hi.
			</verse>
			<verse book="24" chapter="23" verse="14">Ahih hangin Jerusalem khuasunga om kamsangte' sungah a mulkimhuaizaw na khat ke'n ka mu hi. Angkawmin zuauthu gen uh a, mite a gitlohna uh pan a kikhellohna dingin mi hoihlote a hanthawn zawlai uhhi. A vekpi-un kei' muhna-ah Sodom khuamite tawh kibang khin ka sa a, Gomorrah khuamite tawh zong kilamdanglo uhhi.
			</verse>
			<verse book="26" chapter="16" verse="17">Nang kong piaksa kham leh ngun kibawl kizepnate, pasal limin na bawl a, tuate tawh paktatna na gamta hi.
			</verse>
			<verse book="26" chapter="22" verse="11">Pawlkhat in midangte' zi tawh nulepa mawhna bawl uh a, pawlkhat in a mote mawhpihin, pawlkhat in a sanggamnu ahi a pa' tanu mawhpih hi.
			</verse>
			<verse book="40" chapter="5" verse="27-28">"‘Mi zi tungah na mawh kei ding hi,’ ci-in a kigenna thu na zaksa uh a hihi. 28 Ahi zongin ke'n kong genin-ah: Mawhpih nopna lungsim tawh numei khat a en mi peuhmah in a lungsimah tua numei tawh a mawh a hihi.  
			</verse>
			<verse book="40" chapter="15" verse="19-20">Banghang hiam cihleh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, leh ngaihsut hoihlo a tuamtuam hong piangkhia hi. 20 Hih bang nate in mi ninsak a, khut silloin annekna in mi ninsaklo hi," ci-in a dawng hi.
			</verse>
			<verse book="40" chapter="19" verse="9">Note kiangah kong genin-ah: Mi khatpeuh in midang tawh a zi a mawhna lobuang, a zi a mak a, numei dang tawh a ten' leh numei tunga mawh ahi hi," ci-in a dawng hi.
			</verse>
			<verse book="40" chapter="19" verse="18">Amah in, "Bang thukhamte ahi hiam?" ci-in a dot ciangin Zeisu in, "Mi that kei in; numei tungah mawh kei in; mi neihsa gu kei in; zuauthu gen kei in; 
			</verse>
			<verse book="41" chapter="7" verse="20-23">Mihingte sung panin a pusuak khiate in mihing ninsak hi. 21 Banghang hiam cihleh mihingte' lungsim sung panin nungak-tangval mawhnopna, guktakna, mi thahna, zilepasal neisate tawh mawhnopna, 22 huaihamna, gitlohna, khemna, gamtat hoihlohna, en'na, mi gensiatna, kisialhna, leh haitatna a piangsakthei ngaihsutna hoihlote khempeuh, 23 mihingte sung panin pusuakin mite ninsak ahihlam theilo na hi uhhiam?" a ci hi.
			</verse>
			<verse book="41" chapter="10" verse="2">Pharisee mi pawlkhat hong pai uh a, amah a mawhsak theihna ding uh a deihna-in, "Mi khat in a zi a mathei ding mah ahi hiam?" ci-in a dong uhhi.
			</verse>
			<verse book="43" chapter="8" verse="7-11">Amaute in Zeisu kiangah dong teitei uh ahih manin amah zong dingin amaute kiangah, "Note lakah mawhna a nei hetlopa in deng masa un," a cih khit ciangin, 8 kunin leilak a gelh leuleu hi. 9 Ahi zongin hih kammal a zak uh ciangin amaute a khangham pen panin khat khatin paikhia uh a, a tawpna-ah Zeisu leh a mai-ah a ding numei bek a omlai hi
			</verse>
			<verse book="43" chapter="8" verse="34">Tua ciangin Zeisu in, "A mantakin ci lehang mawhna a bawl mi peuhmah mawhna' sila ahi uhhi.
			</verse>
			<verse book="44" chapter="15" verse="20">milim biakna-a kizang an khempeuh a sianglo suak ahih manin a neklohna ding uh, numei tawh khialhnate panin a kikepna ding uh, a si luangkhiasak loin a kigawlmek sate, leh sasi khat peuhpeuh a neklohna dingun lai i gelhzawk ding hoih ka sa hi.
			</verse>
			<verse book="44" chapter="15" verse="29">Tua a kisam thute in: Milim biakna-in a kipiasa an khat peuhpeuh na neklohna ding uh, sasi na neklohna ding uh, a si luangkhiasak loin a kigawlmek sa khat peuhpeuh na neklohna ding uh, leh numei tawh khialhna panin na kikepna ding uh a hihi. Hih thute hoihtakin zui le uh cin note-a' dingin hoih ding hi. Na cidam ta un," ci-in kigelh hi.
			</verse>
			<verse book="45" chapter="1" verse="24-28">Mihingte tua zahta-in hailua uh ahih manin amau ututin a gamtat theihna dingun Pasian in khahkhong vet a, a zumhuai mahmahpi-in a gamta uhhi. 25 Amaute in a man ahi Pasian' thu um nuamlo uh a, a tawntungin phat dingin a kilawm a Piangsakpa bialoin, Pasian' bawlsa nate bia-in a zui uhhi. Tu-a bangin hi takpi uhhi. 26 Tua ahih manin amau utna bangin a zumhuaipi-in a gamtat theihna dingun Pasian in a khahkhong hi. A numeite un pasal tawh lupkhop ngeina zangloin a numeipihte mah uh lunggulhin lumkhawm uh a, 27 a pasalte uh zong numei tawh lumkhawm loin pasalte mah lunggulhin lumkhawm uh a, a zumhuaipi-in a gamta uhhi. Tua ahih manin amaute' gamtatsiatna tawh kituakin Pasian in gim a pia hi. 28 Mite in a man ahi Pasian' thu ngaihsutin nei nuamlo uh ahih manin amaute' ngaihsut hoihlo bangin a gamtat theihna dingun Pasian in a khahkhia hi. Tua ahih manin a gamtat dingun a kilawm lopipi-in a gamta uhhi.
			</verse>
			<verse book="45" chapter="1" verse="32">Tua bangin a gamtate in sihna thuak ding hi, ci-in Pasian' thukhenna thei napi-in, tua bangin amaute a gamtat uh banah, tua bangin a gamtate pakta-in a awi zawsop lai uhhi.
			</verse>
			<verse book="45" chapter="7" verse="3">Tua ahih manin a pasal a nuntak hun sungin pasal dang tawh a lupkhawm leh mi tawh a mawh kici hi. Ahi zongin a pasal a si hi leh thukham tawh kisai-in a suakta hi a, pasal dang a ten'pih hangin mi tawh a mawh hilo hi.
			</verse>
			<verse book="45" chapter="13" verse="9">Thukham sungah, "Nulepa mawhna bawl kei in, mi that kei in, guta kei in, hazatna lungsim nei kei in," cihna leh adang khempeuhte pen, "Nang na ki-it bangin na vengte na it in," cihna thu in huam khinmang hi. 
			</verse>
			<verse book="45" chapter="13" verse="11-14">Tuhun pen bang hun hita ahi hiam, ci-in theita na hih manun tu-a bangin na gamtat ding uh a hihi. Tu-in note in khua phawkin na khan'lawh ding uh hun hita hi. Banghang hiam cihleh Zeisu Christ i up cil lai hun sangin tu-in Pasian in leitung haksatna panin eite hong hotkhiat ding hun hong naizaw hi. 12 Zan khuamial bei dektak a, sun khuavak hong tung dektak ta hi. Khuamial sunga gamtatnate khawlin khuavak sunga nazatte zam ta ni. 13 Sun khuavak sunga om mite bangin a kilawmin gamta ni. Gualnopna leh zukhamna, mawhna leh thangtatna, kitotna leh kihazatnate-in i hun beisak kei ni. 14 Kidalna dingin, Topa Zeisu Christ' hong piak galhiamte zang unla, na pumpi uh deihna bangin gamtatna ding hun omsak nawn kei un.
			</verse>
			<verse book="46" chapter="5" verse="1-2">Note lakah numei tawh paktatna nasia mahmahin, lawkite nangawn a gamtatlohte na gamtatna uh hong kigen a, mi khat in ama nukik nangawn a luppihna thu ka za hi. 2 Tua bang kimlai bangci kisaktheih ding na hi uhhiam? Note na dah mahmah ding uhhizaw a, tua bang mite pen note lak panin na hepkhiat ding uh a hihi. 
			</verse>
			<verse book="46" chapter="5" verse="9-11">Lai ka hong gelhna sungah, numei tawh a paktat mite tawh na kikholhlohna ding uh ka hong gen hi. 10 Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hilo hi. Tuate tawh kikhawllo ding ci lehang, leitung panin paikhia un, cihna suak ding hi. 11 Tua ka hong laigelhna sungah ka cihnopna pen, thu upna sungah unau khat hi hang, ci napi-in numei tawh a paktat, a huaiham, milim a bia, mi gensia, zukham, ahih kei leh a guta theite tawh kikhawl kei un, cihnopna a hihi. Tua bang mite tawh an ne ding nangawnin zong na tukhawm kei un. 
			</verse>
			<verse book="46" chapter="6" verse="9-10">Migilote, Pasian' Ukna sungah a lut hetlohna ding thu na thei uhhi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal leh pasal a khialte, 10 a gutate, a huaihamte, zukhamte, mi gensiate, ahih kei leh mi' na a sutte khat beek, Pasian' Ukna sungah lutthei hetlo ding hi. 
			</verse>
			<verse book="46" chapter="6" verse="13-20">"An pen i gilpi-a' ding hi a, gilpi zong an-a' ding mah hilo ahi hiam?" a ci zong omkha ding hi. Ahi zongin Pasian in tuate gel a beisak hun hong tung ding hi. Pumpi pen paktatna-in zatding hilo a, Topa' na sepna-in zatding hizaw hi. Topa in pumpi-a' ding na hong sem hi. 14 Pasian in sihna panin Topa thosak kik hi. Tua mah bangin eite zong ama vangliatna tawh hong thosak kik ding hi. 15 Na pumpi uh, Christ pumpi nate khat ahih lamtak theilo na hi uhhiam? Christ pumpi nate khat la-in numei tawh paktatte' pumpi nate khat suaksak ding ihi hiam? Tuacih ngeiding hi peuhmahlo hi. 16 Numei paktat tawh a pumpi a kizomsakpa pen tua numei tawh pumkhat sakhat a suak ahih lamtak theilo na hi uhhiam? Banghang hiam cihleh Laisiangtho in, "Tua mi nihte pumkhat a suak ding uhhi," na ci hi. 17 Ahi zongin Topa tawh a kizomte pen kha thu tawh kisai-in amah tawh pumkhat ahi uhhi. 18 Numei tawh mawhna na pelh un. Mi khat in a bawl mawhna tuamtuamte in ama pumpi sukhalo hi, a ci om hi. Ahi zongin numei tawh a mawhte, ama pumpi tungah a khial a hihi. 19 Na pumpi uh, Pasian in a hong piak, note' sungah a teng Khasiangtho' biakinn ahih lamtak theilo na hi uhhiam? Note' pumpi, nomau' neihsa hilo a, Pasian-a' a hihi. 20 Note pen Pasian in a hong leisa na hih manun na pumpi uh Pasian' minthan'na dingin na zang un.   
			</verse>
			<verse book="46" chapter="7" verse="1-5">Tu-in nong laigelhna uh thu tawh kisai-in: Pasal in zi nei kei leh hoihzaw loding ahi hiam, na ci uhhi. 2 Ahi zongin numei tawh paktatna tamlua ahih manin pasal in ama zi tuam nei hen la, numei in ama pasal tuam nei leh hoih hi. 3 Pasal in a zi a luppih dingin a kilawm zahin luppih ding a, a zi in zong a pasal a luppih dingin a kilawm zahin a luppih ding a hihi. 4 Zi in ama pumpi a ut bangin zangthei nawnloin a pasal' zat ding hi a, tua mah bangin a pasal in zong ama pumpi a ut bangin zangthei nawnloin a zi' zat ding a hihi. 5 Thungetna-in hun na zattheihna dingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note' pumpi' deihna hangin Satan' ze-etna sungah na pukkhak lohna dingun a ngeina bangin lupkhawm ding kipan kik un.
			</verse>
			<verse book="46" chapter="10" verse="8">Amaute pawlkhat bangin numei tawh paktatna i gamta kei ding hi. Nikhat thu-in mi tul sawmnih leh tul thum a si uhhi.
			</verse>
			<verse book="46" chapter="10" verse="13">Na tuah uh ze-etnate khempeuh pen mite' tuah ngeingeite mah a hihi. Pasian in citakin a thuciamna lenkip ahih manin note' thuak zawhloh ding ze-etna hong tuaksaklo ding hi. Ze-etna na tuah hun uh ciangin zong na thuakzawhna ding uh thahatna hong guan'ding ahih manin na suahtak zawhna ding uh lampi hong hon'sak ding hi.
			</verse>
			<verse book="47" chapter="12" verse="21">Note kiangah ka hong tun' ciangin a beisa hunah note tampi tak thangtatin, numei tawh mawhna, hukna, lannate hangin na khialhnate uh na kisikloh manun keimah dahin kapin, note' muhna-ah ka Pasian in kei hong maizumsak khakding ka lunghimawh mahmah hi. 
			</verse>
			<verse book="48" chapter="5" verse="18-21">Khasiangtho' deihna bangin na gamtat uh leh Thukham khutnuai-ah na om nawn kei uhhi. 19 Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, 20 milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi.
			</verse>
			<verse book="49" chapter="4" verse="19">Amaute in maizumna mel thei nawnlo uh a, siatna sung tungin, a ututun a kilawm lopipi-in gamta uhhi. 
			</verse>
			<verse book="49" chapter="5" verse="3">Note pen Pasian' mi na hih manun note lakah nulepa khialhna, a kilawmlo-a gamtatna, huaihamna cihte genin zong na nei vet kei un.
			</verse>
			<verse book="49" chapter="5" verse="5">Nulepa khialhna a gamta mi, a kilawmlo-a a gamta mi, leh a huaiham (huaihamna zong milim biakna zahin sia hi) mite in Christ Ukna leh Pasian Ukna sungah bangmah ngah nei hetlo ding ahihna uh teltakin thei ta un.
			</verse>
			<verse book="49" chapter="5" verse="11">Khuamial gamtatna, bangmahin a kimanglo nasepnate su vet kei unla, tua bang gamtatnate a hoihlohna pholak zaw un. 12 Kuama theihlohin a simthamin a hihte uh gen ding nangawnin zong zumhuai lua hi. 
			</verse>
			<verse book="51" chapter="3" verse="4-5">Note' nuntakna taktak Christ ahih manin amah hong kilat ciangin note zong amah tawh hong kilang khawmin amah tawh na minthang khawm ding uhhi. 5 Tua ahih manin nulepa mawhna, a kilawmlo gamtatna, hukna lanna, a hoihlo lunggulhna, leh milim biakna nam khat ahih manin huaihamna ahi note sungah a om leitung lungsimte na sisak un. 
			</verse>
			<verse book="52" chapter="4" verse="3-7">Note a siangtho-in nungta-in numei tunga mawhna tawh na kipelh siangthona ding uh Pasian in hong deih hi. 4 Pasian a theilo dawibiate in kilunggulhna hang bek tawh a pumpi uh a zat bang hiloin, note in a kilawm a siangtho-in na pumpi uh bangci zatding cih thu na theih ding uh hong deih hi. 5, 6 Hih bang thute-ah kuamah in Christ sungah na sanggamte uh tungah na khialhlohna ding uh leh na khasiatsak lohna ding uh hong deih hi. Pasian in hih bangin a gamta mite gim pia ding hi, ci-in khauhtakin note kiangah ka hong genkhol khinzo uhhi. 7 Eite a thanghuai gamtat dingin Pasian in a hong sam hilo a, a siangtho-in a nungta dingin a hong sam a hihi.
			</verse>
			<verse book="54" chapter="1" verse="10-11">nulepa mawhna a gamtate, palepa mawhna a bawlte, mi a gute, zuauthu a gente, mite' siatna ding thu a gente, leh thuman tawh a kilehbulhin a gamta mite-a' dingin thukham a kibawl a hihi. 11 Thuman ka cih pen thupha tawh kidimin a minthang Pasian in ka hilh dingin kei tungah a hong piak Lungdamna Thu a hihi.
			</verse>
			<verse book="54" chapter="5" verse="6">Ahi zongin a pumpi uh deihna zui-in a gamta meigong numeite pen a pumpi uh a nuntak hangin kha thu-ah a sikhin ahi uhhi.
			</verse>
			<verse book="55" chapter="2" verse="22">Tua ahih manin khangno lunggulhna hoihlote pelh in la, lungsim takpi tawh Topa tungah huhna a ngen mite tawh thuman thutak, upna, itna, kilemna na neihtheihna dingun hanciam khawm un.
			</verse>
			<verse book="55" chapter="3" verse="5-6">biakna thu a puathamteng zui napi-in biakna hangin vangliatna thu a omte deihlo ding uhhi. Tua bangin a gamta mite na pelh in. 6 Tua bang mite pawlkhat, mite inn-ah va hawh khiankhianin, deihna nam tuamtuam leh mawhna lungsim tawh a kidim numeite na thuzawh uhhi.
			</verse>
			<verse book="59" chapter="1" verse="12-15">A hoih takpi mah hiam, ci-in sinna a thuak ciangin a nangzote a hampha mahmah a hihi. Tua bangin a nangzote in, amah a itte tungah Pasian in a piakdingin a ciam nuntakna lukhu a ngah ding uhhi. 13 Mi khat peuhpeuh in tua bang ze-etna a thuak ciangin, "Pasian in kei hong ze-et hi," ci-in ngaihsun kei hen. Siatna in Pasian ze-et ngeilo a, mite a siatna dingin Pasian in zong ze-et ngeilo hi. 14 Mi khatpeuh in ama deihna zui-in a gamtat ciangin mawhna a piangsak a hihi. 15 Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.
			</verse>
			<verse book="60" chapter="1" verse="15-16">Note a hong sampa a siangtho ahih mah bangin note zong na gamtatna khempeuh uhah na siangtho un. 16 Laisiangtho sungah zong, "Keimah siangtho ka hih manin note zong na siangtho un," na kici hi.
			</verse>
			<verse book="60" chapter="2" verse="11">Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi' deihnate na kikham un.
			</verse>
			<verse book="60" chapter="2" verse="13-14">mite a gimsak mah bangun amaute tungah gimna kipia ding hi. A ut bangbangun suntangpi-in gamtat ding nuam a sa uhhi. Tua bang mite in note tawh ankuang hong umkhawmin, a zuau gamtatnate uhah nuamsa-in a om uh pen amaute-a' dingin a zumhuai mahmah a hihi. 14 Numei bekbek etnopin nei uh a, a mawhnopna lungsim uh kam theilo hi. Upna cingtaaklo mite zol belin nei uh a, huaihamna lungsim bekbek a nei uhhi. Tua bang mite, Pasian' samsiat mite ahi uhhi.
			</verse>
			<verse book="60" chapter="4" verse="1-3">Christ in ama pumpi-in thuak ahih manin note in zong tua bang lungsim mah nei-in na kithakhauhsak ding uh a hihi. Banghang hiam cihleh pumpi-in a thuak mite peuhmah, mawhna tawh kisawhkha nawnlo uhhi. 2 Tua ahih manin tu-a kipanin na leitung nuntak sung uh mihingte' deihna bangin gamta loin Pasian' deihna bangin na gamtat ding uh a hihi. 3 A beisa hunah dawibiate' gamtat bangin a hoihkhop khat na gamta khinta uh a, a kilawm loin gamtatna, hukna lanna, zunekna, uangtatna, zukham luatna leh a muhdahhuai milim biakna-in na hun uh na beisak uhhi. 
			</verse>
			<verse book="62" chapter="1" verse="9">Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi.
			</verse>
			<verse book="62" chapter="2" verse="16">Banghang hiam cihleh pumpi deihna, mit tawh mu-in i deihte, leh mite' kisaktheihpih nate ahi leitung nate khempeuh pen Pa Pasian tawh a kizom thu hilo a, leitung tawh a kizom thu a hihi.
			</verse>
			<verse book="65" chapter="1" verse="7-8">Sodom khua leh Gomorrah khua leh a kiima om khuapi mite zong tua vantung mite mah bangin gamta uh a, numei tawh mawhnopna bek thamloin pasal leh pasal kilunggulhna ciangdong nei uh ahih manin midangte' etteh dingin tawntung meikuang a thuak uhhi. 8 Tua mite mah bangin hih mite zong thumu-in kinei-in amau pumpi thanghuaisak uh a, Pasian' thu nialin tunglama om minthan'na a neite a simmawhbawl uhhi.  
			</verse>
			<verse book="66" chapter="2" verse="14-16">Ahi zongin note ka hong mawhsakna ding thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam' thuhilhnate a um mi pawlkhat note lakah a om hi. 15 Tua mah bangin Nicolas pawlte' thuhilhna a um mi pawlkhat zong note lak mahah a om hi. 16 Tua ahih manin na mawhna panun kisikkik un. Na kisik kei uh leh note kiangah kei hong pai baihin, ka kam panin a pusuak namsau tawh amaute ka do ding hi.
			</verse>
			<verse book="66" chapter="2" verse="20-23">Ahi zongin note ka hong mawhsakna ding thu khat om hi. Kamsang numei ka hi, ci-in thu a gen Jezebel na nial kei uhhi. Ama thuhilhna hangin ka nasemte in numei-pasal paktatna gamta-in milim biakna ante a ne uhhi. 21 Tua numei a kisikkikna ding hun ka piak hangin a paktatna panin kihei nuamlo hi. 22 Tua ahih manin tu-in tua numei tawh a paktatna uh panin a kisikkik kei uh leh tua numei leh amah tawh a paktat mi khempeuh, lupna ngaksakin nakpi takin gimna ka thuaksak ding hi. 23 Tua numei' thu a zui mi khempeuh ka that ding hi. Tua hi leh, mihingte' ngaihsutna leh lungsim a kantelpa ka hihna thu pawlpi khempeuh in thei ding uhhi. Note' gamtatna ciat tawh kizui-in ka hong thukkik ding hi.
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.  
			</verse>
			<verse book="66" chapter="22" verse="14-15">Khuapi kulhkongpi sungah a luttheihna ding leh nuntakna singgah a nektheihna dingun a puan uh a siangin a sawp mite, mi hampha ahi uhhi. 15 Ahi zongin a lampial mite, aisan mite, a paktat mite, mi thatte, milim biate, leh zuaugen nuamsa-in zuau a gengen mite, khuapi pualamah a om uhhi.   

			</verse>
		</category>
		<category id="78">
			<verse book="3" chapter="11" verse="44-45">Kei pen { Topa } na Pasian uh ka hihi. Tua ahih ciangin note ki-ap unla, kei siangtho ka hih manin note zong siangtho un. Leitungah a bokvak a hontat ganhing khat peuhpeuh tawh note na kininsak tawm kei ding uhhi. 45 Banghang hiam cihleh note' Pasian ahi dingin Egypt gam panin note a hong pai khiatpihpa pen keimah { Topa } ka hihi. Tua ahih ciangin kei siangtho ka hih manin note na siangtho ding uhhi," a ci hi.
			</verse>
			<verse book="3" chapter="19" verse="2">"Israel mihonte khempeuh kiangah hih bangin gen in: Note na siangtho ding uhhi; Banghang hiam cihleh { Topa } note' Pasian keimah ka siangtho hi.
			</verse>
			<verse book="3" chapter="20" verse="7">Tua ahih ciangin note ki-ap unla siangtho un; Banghang hiam cihleh kei pen { Topa } na Pasian uh ka hihi.
			</verse>
			<verse book="5" chapter="4" verse="10">"Na mit un a muhsa nate na nuntak sungun mangngilh kha-in, na lungsim panun paikhia khading ahih manin limtakin ngaihsunin hoihtakin kikem un. Horeb-a { Topa } na Pasian uh mai-ah na din' ni-un { Topa } in kei kiangah, ‘Leitungah a nuntak laiteng uh amaute in kei hong kihtakna ding leh amaute in a tate uh a hilhsawn theihna dingun keimah in amaute tungah ka thute ka zaksak theihna dingin ka kiangah mite hong khawm in,’ hong cihna thu, na tate uh leh na tate uh tate' tungah kitheisak un.
			</verse>
			<verse book="5" chapter="31" verse="12">Jordan galkhatah a luah dingin na paina uh gamah na nuntak laitengun amaute in a thu za-in { Topa } na Pasian uh zahtak ding a theihna ding, leh hih thukham thute khempeuh limtakin a sep theihna ding, leh hih thu a thei nailo amau' tate in { Topa } na Pasian uh zahtak ding a theihna dingun, numei, pasal, leh naupangte, leh na khuapite uh sunga om peemtate, mi khempeuh khawm un," a ci hi.
			</verse>
			<verse book="40" chapter="4" verse="19-22">Zeisu in amaute kiangah, "Kei hong zui un; nga mat bangin pawl tampi a ngah thei mi kong suaksak ding hi," ci hi. 20 Amaute gel in zong a ngente uh nusia-in Zeisu a zui pah uhhi. 21 Tua lai panin a paikhiat khit uh ciangin Zebedi tapa James leh Johan-te unau, a pa uh tawh gunkuang sungah ngen puahin a om mu leuleu a, amaute gel zong a sam hi. 22 Amaute gel in zong gunkuang leh a pa uh nusia-in Zeisu a zui pah uhhi.
			</verse>
			<verse book="40" chapter="5" verse="14-16">"Note pen leitung mite-a' dingin khuavak tawh na kibang uhhi. Mual dawnah a om khua kiseelcip theilo hi. 15 Mei a vak khit ciangin kuamah in lawh khuhlo hi. Meivakna mun sangah koihzaw a, innsung khempeuh a taangsak hi. 16 Midangte in na gamtatna hoihte uh a muh ciangin vantungah a om na Pa uh min a phat theihna dingun mite mai-ah na gamtat hoihna uh khuavak bangin na kilangsak un.
			</verse>
			<verse book="40" chapter="8" verse="21-22">Tua ciangin amah a zui midang khat in, "Topa aw, kei hong ciahsak in la, ka pa hong vuisak masa in," a cihleh 22 Zeisu in, "Nangmah in kei hong zui in la, misi bang ahi mite in misite a vui dingun nusiat in," ci-in a dawng hi.
			</verse>
			<verse book="40" chapter="9" verse="9">Tua lai mun panin Zeisu a paikhiat ciangin siahdongpa Matthew a zumah tu-in a om mu a, "Hong zui in," a cihleh amah zong dingin a zuipah hi.  
			</verse>
			<verse book="40" chapter="10" verse="24">"A siapa sangin a sang naupangte lianzaw ngeilo a, a topa sangin a silate lianzaw ngeilo hi.
			</verse>
			<verse book="40" chapter="10" verse="32">"Keima mi ahihna thu mite' theihin a genkhia mite, kei zong vantungah ka Pa' mai-ah keima mi ahihna thu ka gen ding hi. 
			</verse>
			<verse book="40" chapter="10" verse="37">"Kei sangin a nu a pa a itzawte kei tawh kilawmlo a, kei sangin a tapa a tanu a itzawte kei tawh kilawmlo hi.  38 Ama singlamteh mah puatawm lopi-in ka nung hong zuite kei tawh kilawmlo hi.  
			</verse>
			<verse book="40" chapter="16" verse="24-25">Tua ciangin Zeisu in a nungzuite kiangah, "Mi khatpeuh ka nungzui a suahnop leh, ama deihna bangin gamta nawnloin, a singlamteh kisuanin hong zui ding hi. 25 Hih a leitung nuntakna a hu nuamte in a nuntakna bulpi nangawn tawh suplawh ding a, keima hangin hih a leitung nuntakna a suplawhte in a nuntakna bulpi huzo ding hi.
			</verse>
			<verse book="40" chapter="19" verse="21">Zeisu in, "Mi cingtaak na hihnop leh pai-in na neihsate va zuak in la, na sum khotte, mizawngte tungah va pia lecin, vantungah sum na hau ding hi. Tua ciangin hong pai in la kei hong zui in," a ci hi.
			</verse>
			<verse book="40" chapter="20" verse="26-28">Ahi zongin note lakah tua bang hilo ding hi. Note lakah a lian ahi dingte note' nasem hi ding a, 27 note' lakah a lianpen ahi dingte note' sila hi ding hi. 28 Mihing Tapa zong nasem nei dingin hong pai hiloin mi dangte-a' ding na semin, mi tampi tatna ding a si dingin a hong pai ahih mah bangin note zong a tuaci ding na hi uhhi," a ci hi.
			</verse>
			<verse book="40" chapter="28" verse="16-20">Nungzui sawmlekhatte zong, Zeisu in a gensa bangin Galilee gama mualtungah a pai uhhi. 17 Amaute in Zeisu a muh uh ciangin bia uh a, ahi zongin pawlkhat in umzo taktaklo uhhi. 18  Tua ciangin amaute mai-ah Zeisu hong pai a, "Leitungah ahi a, vantungah ahi zongin vangliatna khempeuh kei tungah hong kipia khinta hi. 19 Tua ahih ciangin note pai unla, midang khempeuh, keima nungzui mi suaksakin, Pa min, Tapa min, leh Khasiangtho min tawh tui sungah na phum un. 20 Tua ciangin note tungah ka hong gen thute khempeuh a zuihna dingun na hilh un. Hun bei dongin note a hong ompih tawntung ding ka hihna thu phawk ta un," a ci hi.
			</verse>
			<verse book="41" chapter="1" verse="16-20">Galilee Tuili gei tawnin Zeisu a pai laitakin, Simon leh a nau Andru, ngabengte ahih manun, ngen tawh nga khuhin a om a mu hi. 17 Zeisu in amaute gel kiangah, "Kei hong zui un; nga mat bangin mi tampi a huaite kong suaksak ding hi," a ci hi. 18 Amaute gel in zong a ngen uh nusia-in Zeisu a zuipah uhhi. 19 Tawmkhat a pai khit ciangin Zebedi' tapa James leh a nau Johan zong, a gunkuang tung uhah a ngen uh khui-in a om a mu leuleu hi. 20 Zeisu in amaute a muh phetin sampah a, amaute gel in zong a pa uh Zebedi leh a thacialte uh nusia-in Zeisu' nung a zui uhhi.  
			</verse>
			<verse book="41" chapter="2" verse="14">Tua bangin a paina-ah Alfeas tapa Levi, a siahdon'na zumah tu-in a om a mu hi. Zeisu in ama kiangah, "Kei hong zui in," a ci hi. Levi zong dingin Zeisu' nung a zuipah hi.
			</verse>
			<verse book="41" chapter="3" verse="13-15">Tua lai panin a mualtung lamah Zeisu paito a, mi a deihteng ama kiangah a sam hi. Tua a sap mite ama kiangah hong pai uh a, 14 amah in mi sawmlenih teelin, sawltakte, ci-in min a phuah hi. Zeisu in, "Kei tawh a kikhawl dingin noteng ka hong teel hi. Thu a hilh dingin zong ka hong sawl ding a, 15 dawi hawlkhiatna ding vangliatna na nei ding uhhi," a ci hi.
			</verse>
			<verse book="41" chapter="6" verse="8">Amaute kiangah, "Ciangkhut simloh, na khualzinna uhah bangmah keng kei un. An ahi a, ip ahi a, sum ahi zongin keng kei un.
			</verse>
			<verse book="41" chapter="8" verse="34">Tua ciangin Zeisu in mihonpite leh a nungzuite ama kiangah sam a, "Mi khatpeuh ka nungzui a suahnop leh ama deihna bangin gamta nawnloin a singlamteh kisuanin hong zui ding hi. 
			</verse>
			<verse book="41" chapter="10" verse="21">Tua ciangin Zeisu in itna tawh tua mipa enin, "Na khat bek na kisam lai hi. Pai in la, na neih khempeuh na zuak khit ciangin mizawngte tungah na sumkhotte va pia in. Tua hi leh vantungah sum na hau ding hi. Tua khit ciangin ka nung hong zui in," a ci hi.
			</verse>
			<verse book="42" chapter="1" verse="16">Amah in Israel mi tampi tak, amau' Topa Pasian' kiangah tun'pihkik ding hi.
			</verse>
			<verse book="42" chapter="5" verse="11">Tui gei-ah a gunkuangte uh a tun'pih khit uh ciangin a na khempeuh uh nusia-in Zeisu a zui uhhi.
			</verse>
			<verse book="42" chapter="6" verse="12-13">Ni khat, thungen dingin mualtungah Zeisu pai a, zan tawntung Pasian kiangah thu ngenin a om hi. 13 Khua a vak ciangin a nungzuite sam a, amaute sung panin sawmlenih teelkhia-in sawltakte ci-in min a phuak hi.  
			</verse>
			<verse book="42" chapter="6" verse="40">Sang naupang khat a siapa sangin lianzaw ngeilo hi; a sin ding khempeuh a theihkhit ciangin a siapa tawh kikim pan bek ding hi."
			</verse>
			<verse book="42" chapter="9" verse="23">Tua ciangin Zeisu in a nungzuite leh mi khempeuh kiangah, "Mi khatpeuh in kei hong zuihnop leh ama deihna bangin gamta nawn loin nisimin a singlamteh pua-in hong zui ding hi. 
			</verse>
			<verse book="42" chapter="9" verse="57-62">Lampi-ah a pai laitakun mi khat in Zeisu kiangah, "Na paina khempeuhah kong zui ding hi," a ci hi. 58 Zeisu in, "Ngiate in lupna ding kua nei uh a, vasate in zong giahna ding bu nei uhhi. Ahi zongin Mihing Tapa in a luptheihna ding mun koimahah neilo hi," a ci hi. 59 Tua ciangin Zeisu in midang khat kiangah, "Kei hong zui in," a ci hi. Ahi zongin amah in, "Topa aw, kei hong ciahsak in la, ka pa hong vuisak masa in," a ci hi. 60  Ahi zongin Zeisu in, "Misi bang ahi mite in misite na vui ta hen. Nang ahih leh va pai in la Pasian' Ukna thu va hilh in," a ci hi. 61  Tua ciangin midang khat in, "Topa aw, nang ka hong zui ding hi. Ahi zongin ka inn-ate, mangpha hong khasak masa in," a ci hi. 62 Zeisu in ama kiangah, "Bawng lokhawhna lenkawmin a nunglam a en mi pen Pasian' Ukna tawh kituaklo hi," ci-in a dawng hi.
			</verse>
			<verse book="42" chapter="10" verse="19">Tu-in thei un. Gulpi leh momaite na sikgawpna ding uh leh na galte uh na zawhna dingun note tungah vangliatna ka hong piazo a, amaute in note bangmah hong cih zolo ding uhhi.
			</verse>
			<verse book="42" chapter="12" verse="12">Banghang hiam cihleh a hun a tun' ciangin Khasiangtho in na gen dingteng uh hong hilh ding hi," a ci hi.
			</verse>
			<verse book="42" chapter="14" verse="25-27">Mi tampi tak in Zeisu hong zui uh a, Zeisu zong kihei-in amaute kiangah, 26 "Kei kiangah a hong pai mite peuhmah in a nu leh a pa, a zi leh a ta, a sanggam numeite leh a sanggam pasalte, leh ama pumpi mahmah a nial ngam kei leh keima nungzui suak theilo ding hi. 27 Ama singlamteh mah puatawmin ka nung hong zuilote, keima nungzui hi theilo hi.
			</verse>
			<verse book="42" chapter="14" verse="33">Tua mah bangin mi khat in a neih khempeuh a piakkhiat ngam kei leh keima nungzui suak theilo ding hi.
			</verse>
			<verse book="42" chapter="18" verse="22">Zeisu in hih thu a zak ciangin ama kiangah, "Na khat na kisam lai hi. Na neihsa khempeuh zuak in la, mizawngte tungah na sum khotte pia in. Tua hi leh vantungah na hau ding hi. Tua khit ciangin ka nung hong zui in," a ci hi.
			</verse>
			<verse book="43" chapter="1" verse="39">Zeisu in, "Hong pai unla, ka omna mun hong mu un," a na ci hi. Amaute gel in zong Zeisu va zui uh a, a omna mun a va mu uhhi. Tua hun pen nitak nai li hun pawl ahih manin ama kiangah a giak uhhi.
			</verse>
			<verse book="43" chapter="1" verse="43">A zingciangin Zeisu in Galilee gamah pai ding ngaihsun hi. Philip tawh kituak a, ama kiangah, "Hong zui in," a ci hi.
			</verse>
			<verse book="43" chapter="6" verse="45">Kamsangte in a lai gelhna uhah, ‘Pasian in mi khempeuh a hilh ding hi,’ na ci uhhi. Tua ahih manin Pa kiang panin thu za-in a thei mi khempeuh ka kiangah a hong pai a hihi.
			</verse>
			<verse book="43" chapter="6" verse="67-71">Tua ahih manin Zeisu in a nungzui sawmlenihte kiangah, "Note zong na ciahkik nuam mai uhhiam?" a cih ciangin 68 Simon Peter in, "Topa aw, ciah le ung kua kiang zuan mawk ding ka hi uhhiam? Nangmah in nuntak tawntungna ding thu na nei hi. 69 Tu-in nang ka hong um uh a, Pasian kiang panin a hong pai a Siangtho Pa na hihna thu ka hong thei uhhi," ci-in a dawng hi. 70 Tua ciangin Zeisu in, "Note na sawmlenih mahun ka hong teel hinapi-in khat pen dawi na suakmawk uhhi," a ci hi. 71 Sawmlenihte sung panin amah a lehpei ding ahih manin Simon Iskariot' tapa Judas thu a genna a hihi.
			</verse>
			<verse book="43" chapter="8" verse="31-32">Tua ahih manin amah a um Jew mite kiangah Zeisu in, "Ka thuhilhnate na zuih paisuak nak uh leh ka nungzui taktakte na hi ding uhhi. 32 Tua ciangin thuman na thei ding uh a, tua thuman in note hong suaktasak ding hi," a cihleh 
			</verse>
			<verse book="43" chapter="10" verse="27">Keima tuute in ka aw za-in thei uh ahih manin kei hong zui uhhi.
			</verse>
			<verse book="43" chapter="12" verse="25-26">Tua ahih manin hih leitung nuntakna a itte in a nuntakna taktak taanlawh ding a, hih leitung nuntakna a itlote in nuntakna taktak nei tawntung ding hi. 26 Ka nasemte keima omna-ah a omtheihna dingin ka na a sem nuam peuhmah in kei hong zui ding uh a, ka Pa in ka na a sem mite a pahtawi ding hi," a ci hi.
			</verse>
			<verse book="43" chapter="13" verse="12-17">Zeisu in amaute' khe a silsak khit ciangin a puan silhkik a, annek sabuai-ah a tutnasa mun hong zuanin, "Tu-a note tungah ka hong gamtatna thu na thei uhhiam? 13 Note in kei pen Siapa, leh Topa, na hong ci uhhi. Na hong cih uh mah bangin a man ka hihi. 14 Note' Topa leh Siapa in na khe uh hong silsak ka hih leh note khatlekhat na kisilsak kan ding uh kilawm hi. 15 Note tungah ka hong gamtat bangin note na gamtat theihna dingun a lim a hong lak ka hihi. 16 A mantakin ci lehang, sila pen a topa sangin lianzaw ngeilo a, a kisawlpa zong a sawlpa sangin lianzaw ngeilo hi. 17 Hih thu thei-in na zuih uh leh na lung uh nuam mahmah ding hi.
			</verse>
			<verse book="43" chapter="13" verse="34-35">Note tungah ka hong piak thak thu in: Note khatlekhat na ki-it ding uh a hihi. Note ka hong it mah bangin note khatlekhat na ki-it un. 35 Note khatlekhat ki-it le uh cin keima nungzuite na hihna uh mi khempeuh in hong thei ding uhhi," a ci hi. 
			</verse>
			<verse book="43" chapter="14" verse="21">Keima thupiakte sangin a zuite in keimah hong it ahi uhhi. Kei hong it mite pen ka Pa in zong it ding a, keimah in zong itin amaute tungah ka kilang ding hi," a ci hi.
			</verse>
			<verse book="43" chapter="14" verse="26">Ahi zongin Pa in keima tangin a hong sawl ding Huhpa Khasiangtho a hong tun' ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.
			</verse>
			<verse book="43" chapter="15" verse="8-14">Gah tampi gah le uh cin ka Pa' minthan'na a kilangsak na hi ding uh a, keima nungzui na hihna uh kilang ding hi. 
			</verse>
			<verse book="43" chapter="16" verse="13">Tua ahih manin thuman hong lak ding Khasiangtho hong tun' ciangin thu khempeuh a manin hong hilh ding hi. Ama ngaihsuttawm thu hong gen ding hilo a, ama tungah a kigen thute leh a hong tungding thute a hong gen ding a hihi.
			</verse>
			<verse book="43" chapter="21" verse="15-16">An a nekkhit uh ciangin Zeisu in Simon Peter kiangah, "Johan' tapa Simon aw, hih adang khempeuhte' hong it sangin kei na hong nak itzaw hiam?" ci-in a dot ciangin amah in, "Topa aw, ka hong itzaw hi. Nang ka hong itna na thei hi," ci-in a dawng hi. 16 Tua ciangin Zeisu in, "Ka tuunote na kem in," a ci hi. Tua ciangin Zeisu in a nihveina dong leuleu a, "Johan' tapa Simon aw, kei na hong it hiam?" ci-in a dot ciangin, "Topa aw, nang ka hong it a, ka hong itna thu na thei hi," a cih ciangin, "Ka tuute na kem in," a ci leuleu hi.  
			</verse>
			<verse book="44" chapter="1" verse="8">Ahi zongin note tungah Khasiangtho hong tun' ciangin vangliatna tawh na kidim ding uh a, Jerusalem khuasung, Judea gamsung, Samaria gamsung, leh leimong dongin note in keima thu na gen ding uhhi," ci-in a dawng hi.
			</verse>
			<verse book="45" chapter="12" verse="1-2">Tua ahih ciangin sanggamte aw, Pasian in eite tam veipi tak hong hehpih ahih manin ama lungkimna ding leh ama nasepna dingin nomau mahmah a hingtangin Pasian tungah na kipiakna dingun ka hong thum hi. Tua banga kipiakna pen Pasian biakna man taktak a hihi. 2 Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="45" chapter="14" verse="7-8">Ama-a' ding bekin kuamah nungtalo a, ama-a' ding bekin kuamah silo hi. 8 I nuntak leh Topa-a' dingin a nungta ihi a, i sih leh zong Topa-a' ding mahin a si ihi hi. Tua ahih manin i si a, i hing zongin Topa-a' ihi hi.
			</verse>
			<verse book="46" chapter="2" verse="13">Tua ahih manin hih bangin thu ka hong gen uh ciangin zong, mihingte' hong hilh pilna kamte a zang hiloin, Khasiangtho a nei mite tungah kha tawh kisai thu ka gen uh ciangin Khasiangtho in a hong hilh kammalte zangin a gen ka hi uhhi.
			</verse>
			<verse book="46" chapter="4" verse="1">Kote pen Christ' nasem, leh Pasian' thusim a zeekte-in nong ngaihsut ding uh a hihi.
			</verse>
			<verse book="46" chapter="4" verse="6">Sanggamte aw, note-a' ding ka ngaihsutna-in hih thu khempeuh Apollos leh keima pumpi tungah ka zat uh thu a hihi. "A khengvalin gamta kei un," cihna thu na theihna dingun kote gel, etteh dingin ka hong zang hi. Note in mi khatpeuh kisaktheihpihin mi khatpeuh na simmawhbawl kei ding uhhi.
			</verse>
			<verse book="46" chapter="11" verse="1">Keimah in Christ gamtatzia ka zuih mah bangin note in zong keima gamtatzia hong zui ta un.
			</verse>
			<verse book="47" chapter="5" verse="15-17">Ama hangin a nungtate, amau-a' dingin nungta nawnloin, amau' hangin si-in a kihingkik sakpa-a' dingin a nuntak theihna dingun mi khempeuh-a' dingin amah a hong si hi. 16 Tua ahih manin kote in mihingte' ngeina zia tawh kuamah ka en nawn kei uhhi. Christ mahmah zong mihing lungsim ngaihsutna zia tawh ka et ngei uh hangin tu-in tua bangin ka ngaihsun nawn kei uhhi. 17 Tua ahih manin mi khatpeuh, Christ tawh a kipawl ciangin mi thak suak a, a mi lui ngeina bei-in a mi thak ngeina a neita a hihi.
			</verse>
			<verse book="47" chapter="5" verse="20">Tua ahih ciangin kote pen Christ tangin nasem ka hi uh a, Pasian in kote zangin note tungah thu a hong gen a hihi. Pasian tawh kilemin pawlkhatin na omna dingun Christ tangin a hong thum ka hi uhhi.
			</verse>
			<verse book="47" chapter="6" verse="5-10">Kote hong kisatin, thongah hong kikhia-in, mihonpi in hong hihgawp uhhi; nakpi takin na semin, an nelo, ihmulo liangin ka om uhhi. 6 Siangtho takin nuntakna, thu theihna, lungduaina, migitna, Khasiangtho' huhna, itna taktak neihna, 7 thuman genna, leh Pasian' nasemte ka hihna uh, Pasian' vang tawh ka kilangsak uhhi. Kote in kihutna ding leh galsimna dingin hiamin thuman ka zang uhhi. 8 Kote hong kipahtawi-in hong kimindaisak zel a, hong kisimmawh bawlin zong hong kiphat zel hi. Thuman gen hinapi-in zuaugen bangin hong kingaihsun a, 9 mi khempeuh in hong theih hinapi-in theihloh mi bangin hong kibawl a, nong theih uh mah bangin kote a nungta hinapi-in misi bangin hong kingaihsun hi. 10 Dahna ka thuak uh hangin ka lungdam uh a, kote a zawng tawh kibang napi-in mi tampi ka hausak uh a, bangmah a nei hetlo tawh kibang napi-in a taktakin ka neihloh uh bangmah omlo hi.
			</verse>
			<verse book="48" chapter="5" verse="18-26">Khasiangtho' deihna bangin na gamtat uh leh Thukham khutnuai-ah na om nawn kei uhhi. 19 Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, 20 milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi. 22 Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi. 24 Tua hi a, Zeisu Christ a zui mite in a leitung lungsim pianzia uh leh a leitung lungsim deihna khempeuh uh a phiat khitsa a hihi. 25 Khasiangtho in eite hong nungtasak khinta ahih manin ama hong sawlna bangin eite a nungta ding ihi hi. 26 Kuamah kiphasak loin, khatlekhat kiphin loin, kuamah i kihaza kei ding hi.
			</verse>
			<verse book="49" chapter="1" verse="4">Ama mai-ah eite pen paubaan'na a neilo, mi siangthote ahi ding leh Christ hangin ama mite ahi dingin leitung a pian'ma pek nangawnin Pasian in a hong teelsa ihi hi.
			</verse>
			<verse book="49" chapter="1" verse="17">i Topa Zeisu Christ' Pasian ahi, a minthang Pa Pasian in note tungah Khasiangtho hong pia-in, tua Khasiangtho in note tungah lungpilna hong pia-in, note in Pasian na theihna dingun note tungah Pasian hong kilatsakna dingin thu ka hong ngetsak niloh hi.
			</verse>
			<verse book="49" chapter="4" verse="11">Amah in mite tungah siamna a tuamtuam hong pia a, pawlkhatte sawltak nasep a semding, pawlkhatte kamsang nasep a semding, pawlkhatte thuhilh kawikawi nasep a semding, pawlkhatte pawlpi kem nasep a semding, leh pawlkhatte laihilh nasep a semdingin a hong seh hi. 
			</verse>
			<verse book="49" chapter="5" verse="8-13">Note pen khuamial sungah a omngei hinapi-in, Topa' mi na suahkhit uh ciangin khuavak sungah a om hita na hih uh manin khuavak sungah a om mite bangin na gamta un. 9 Banghang hiam cihleh khuavak sunga omna in a hoih, a man, a thutakte hong piangsak hi. 10 Bangteng in Topa lungkimsak ahi hiam, ci-in kan un.     11 Khuamial gamtatna, bangmahin a kimanglo nasepnate su vet kei unla, tua bang gamtatnate a hoihlohna pholak zaw un. 12 Kuama theihlohin a simthamin a hihte uh gen ding nangawnin zong zumhuai lua hi. 13 Na khat peuhpeuh khuavakah pusuah lehang a pian'zia man taktak hong kilang hi. 
			</verse>
			<verse book="50" chapter="4" verse="9">Keima genna leh ka gamtatna panin thei-in na san' uh thute, nomau pumpi mahmah tawh na zui un. Tua hi leh nopsakna a hong piathei Pasian in note hong ompih ding hi.
			</verse>
			<verse book="51" chapter="1" verse="28">Tua ahih manin a milip tungah Christ' thu ka hilh uh a, Christ tawh a kipawlna uh hangin a milipin a khangcingin Pasian' omna-ah ka tun'pih theihna dingun a milip tungah hilhin ka genkhol uhhi.
			</verse>
			<verse book="51" chapter="3" verse="12">Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh a hihi.
			</verse>
			<verse book="51" chapter="3" verse="24">Topa in note tungah thaman a hong piakding lamtak phawk gige un. Tua bangin na sepna uhah Christ Topa' na a semsem na hi uhhi.
			</verse>
			<verse book="52" chapter="2" verse="8">Note hong it mahmah ka hih manun Pasian kiang panin a hong pai Lungdamna Thu bek hong genloin, kote' nuntakna mahmah zong note-a' dingin a pia ngamin ka om uhhi. Tua ahih manin kote' hong muhna-ah note a manpha mahmah na hi uhhi.
			</verse>
			<verse book="53" chapter="3" verse="7">Kote' gamtatzia bangin a gamta ding na hihna uh teltakin na thei uhhi. Note tawh ka hong omkhawm lai-un ka thadah om kei uhhi.
			</verse>
			<verse book="54" chapter="1" verse="5">Hih bangin thupiakna pen, upna taktak leh kisuan'na om hetloin lungsim siangtho taktak tawh ngaihsutna panin a hong piangkhia ki-itna a khan'theihna ding deihna a hihi.
			</verse>
			<verse book="54" chapter="5" verse="4">Meigong numei khatpeuh in tate ahi a, tute ahi zongin a neih leh innkuan sungah biakna tawh kisai-in tavuan a neihna uhhilh in la, a nu a pa, a pu a pite a huhna dingun gen in. Hih bang gamtatna pen Pasian' muhna-ah a hoih thu a hihi.
			</verse>
			<verse book="55" chapter="2" verse="2-4">Mi tampite' theihin ka thuhilh, na zaksa thu khempeuh, midangte a hilhsawn thei dingin a citak mite tungah hoihtakin a zuih dingun na hilh in. 3 Christ Zeisu' galkap hoih hihna tawh thuakdingin a kisam khempeuh na na thuak in. 4 Galkap a semlai mipa in ama tungah a om bupa a lungkimsak theihna dingin na sem ahih manin tualsung mite' nasep tawh thuahkhawm lo hi.
			</verse>
			<verse book="56" chapter="3" verse="14">I mite ommawk loin, thu kisam a phamawhte huh thei-in, na hoih na phate a septheihna dingun na hilh in.
			</verse>
			<verse book="58" chapter="13" verse="17">Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uhhi. Amaute' thu mang le uh cin a nasepna uhah lungdam mahmah ding uh a, mang kei le uh cin dahpipi-in na sem ding uhhi. Dahpipi-in a nasepna uh note-a' dingin zong phattuamna a om tuan hilo hi.
			</verse>
			<verse book="60" chapter="1" verse="12-16">Vantung panin a hong kisawl Khasiangtho' vangliatna tawh thu a gen thupuakte' tung panin na zak uh Thute mah kamsangte in a gen laitakun, tua a thugente uh amaute-a' ding hiloin note-a' ding ahihna thu, Pasian in tua kamsangte tungah a na genzo hi. Vantung mite nangawn in hih thute a theihtelnop khat uh a hihi. 13 Tua ahih manin na lungsim uh ki-ukin a kigingsa-in om unla, Zeisu Christ hong kilat ni ciangin na ngahding uh hehpihna thupha ngaihsutin nei un. 14 Pasian' thu na mang unla, na theih nailoh uh hun lai-in na gamtat ngei uh bangin na gamta nawn kei un. 15 Note a hong sampa a siangtho ahih mah bangin note zong na gamtatna khempeuh uhah na siangtho un. 16 Laisiangtho sungah zong, "Keimah siangtho ka hih manin note zong na siangtho un," na kici hi.
			</verse>
			<verse book="60" chapter="2" verse="9-10">Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian' mite na hi uh a, khuamial sung panin a lamdang mahmah ama khuavak sungah a hong samkhiapa' nasepna a lamdangte a genkhia dingin Pasian in a hong teel mite na hi uhhi. 10 Nidangin Pasian' mi na hihloh uh hangin tu-in ama mi na hi uh a, nidangin Pasian' hehpihna na theihloh uh hangin tu-in ama hehpihna na ngah uhhi.
			</verse>
			<verse book="60" chapter="2" verse="21">Christ mahmah in zong note-a' dingin thuakin, ama khekhap na zuihtheihna dingun etteh ding lim hong nusiat ahih manin hih bangin a thuakding mahin Pasian in note a hong sam a hihi.
			</verse>
			<verse book="62" chapter="2" verse="3">Eite in ama thupiaknate i zuih leh amah a thei taktak ihihna hong kilang hi.
			</verse>
			<verse book="62" chapter="2" verse="6">Pasian tawh ka kipawl hi, a ci mi khempeuh, Zeisu Christ a gamtat bangin a gamtat ding a hihi.
			</verse>
			<verse book="62" chapter="3" verse="22">Ama thupiaknate zui-in ama lungkimna dingin gamta ihih manin ama kiang panin i nget peuhpeuh i ngah hi.
			</verse>
			<verse book="62" chapter="5" verse="3">Pasian i it ciangin ama thupiakte a zui ihi hi. Eite-a' dingin ama thupiakte zuihding a haksa lua hilo hi.
			</verse>
			<verse book="66" chapter="14" verse="4">Hih mite in numei tawh paktatna gamta ngei nailo uh a, paubaan'na a neilote ahi uhhi. Amaute in Tuuno a paina peuhpeuhah zui uh a, midang khempeuh sung panin a kitankhiasa, Pasian leh Tuuno tungah a kipia masa mite ahi uhhi.

			</verse>
		</category>
		<category id="79">
			<verse book="1" chapter="1" verse="26-28">Tua ciangin Pasian in, "Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, leh leitunga a bokvakte khempeuh tungah ukna neisak ni," a ci hi. 27 Tua ahih ciangin Pasian in ama lim bangin mihing piangsakin, Pasian' lim bangin amah a piangsak hi. Amah in pasal leh numei a piangsak hi. 28 Pasian in amaute thupha pia a, Pasian in amaute tungah, "Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un," a ci hi.
			</verse>
			<verse book="2" chapter="9" verse="16">Ahi zongin leitung khempeuhah keima min a kipulak theihna dingin note tungah ka vangliatna lah ding deihna-in kong nungtasak lai hi.
			</verse>
			<verse book="2" chapter="20" verse="12">"{ Topa } na Pasian un note hong piak leitang tungah na khan' uh a sau theihna dingin na nu leh na pa uh zahtak un.  
			</verse>
			<verse book="19" chapter="25" verse="4">{ Topa } aw, na zia na tong a thei-in hong bawl in la, na lampite hong hilh in. 5 Na thuman sungah kei hong paipih in la, lam hong hilh in. Banghang hiam cihleh kei a hong hon Pasian na hi a, nang kong muang tawntung hi.  
			</verse>
			<verse book="19" chapter="127" verse="1">{ Topa } in inn lampih kei leh innlamte' sepna a mawkna a hihi. { Topa } in khuapi hutpih kei leh khuapi cingte' cin'na a mawkna a hihi.
			</verse>
			<verse book="19" chapter="138" verse="8">{ Topa } in kei-a' dingin a ngaihsutte hong tungsak ding hi. { Topa } aw, na itna kip tawntung hi. Na sepsa na maban hong tun' ta in.
			</verse>
			<verse book="21" chapter="1" verse="1-18">Jerusalem khua sungah kumpi a sem, David' tapa, Thugen Siampa' thugente: 2 Thugen Siampa in hih bangin ci hi: A mawknapi, a mawknapi, na khempeuh a mawknapi. 3 Gimpi-a nisa thuakin nasepna-ah mihing in bang noptuam ngah ahi hiam? 4 Khang khat bei-in khang khat hong tung a, ahi zongin leitung kibangbang niloh hi. 5 Ni hong suakin ni tum a, a suakkik dingin tum zel hi. 6 Leitaw lamah huih nungin leilu lamah nung leuleu a, a zuih ngeina teng mah zui-in nungnung niloh hi. 7 Lui khempeuh tuipi-ah luangsuk a, ahi zongin tuipi dim nailo hi. Tuipi tuite a khu-in lengin tuinakah guahin zu a, a nak panin hong luangsuk kik zel hi. 8 Na khempeuh lunggimhuai a, kuama genzawh ding hilo hi. Mit in a muh cim theilo a, bil in a zak cim theilo hi. 9 A omsa mah bangin hong piang kik ding a, a kisemsa bangin hong kisem kik ding hi. Leitungah a thak na khat beek omlo hi. 10 Hih pen a thak ahi hi, a kici thei ding khat beek omlo hi. Eite' khan' ma-in a omsa vive a hihi. 11 A beisa nate kiphawkkha nawnlo a, hong tung lai ding thute zong a khangkikte in phawk nawnlo ding hi. 12 Thugen Siampa kei pen Jerusalem khua-ah Israel kumpipa ka hi ngei hi. 13 Hih leitungah a kisem na khempeuh entelin a thu kan ding ka ngaihsun hi. Pasian in tua bang nasep ei tungah hong guat pen a nuam hetlo nasep khat a hihi. 14 Leitungah a kisem khempeuh ka mu khin a, tuate khempeuh a mawknapi na hi a, huihpi nung tawh kibang lel hi. 15 A kawisate kimamsak theilo a, a omlopi a omin kiseh theilo hi. 16 "Pilna sangpi ka nei a, keima mai-ah Jerusalem a uk dangte khempeuh sangin ka pilzaw hi. Pilna leh theihna a kici khempeuh ka theiloh omlo hi," ka ci hi. 17 Pilna leh haina, theihna leh mawlna, a kilamdan'na ka zong hi. Ahi zongin tua bang ka hahkatna zong a mawknapi ahihlam ka phawk hi. 18 Pil semsem lehang kilunghimawh semsem a, tam thei semsem lehang hong gimsak semsem zawsop hi.
			</verse>
			<verse book="21" chapter="3" verse="1">Hih leitungah a piang thu khempeuh, Pasian in ama pian' hun dinga a sehsa hunin a pian'sak a hihi.  
			</verse>
			<verse book="21" chapter="12" verse="13-14">Hih thute khempeuh banah gen ding thu khat bek om hi. Mihing hong kipian'sakna a thu bulpi pen in: Pasian zahtakna leh a thupiakte man'na a hihi. 14 A pha hita leh a sia hita leh a simthamin i hih simte nangawn i hihna khempeuhah Pasian in thu hong khen ding hi.
			</verse>
			<verse book="23" chapter="49" verse="4">Ahih hangin keimah in, "Na ka sem a, ahi zongin a kiman'na omlo hi. Ka thatang khempeuh ka beisak a, ahi zongin bangmah ka tangtun' kei hi. Ahi zongin { Topa } in a manin na hong sem ding, ci-in ka muang a, ka sep thaman hong pia ding hi, ci-in ka um hi," ka ci hi.
			</verse>
			<verse book="23" chapter="55" verse="11">keima kam panin a paikhia ka thu zong tua mah bang ding hi. A hawmpi-in kei kiangah hong tungkiklo ding a, keima ngimnasa bangin tangtung sakin, amah ka sawlna thu tangtun' ding hi.
			</verse>
			<verse book="24" chapter="1" verse="5">"Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi," hong ci hi.
			</verse>
			<verse book="24" chapter="29" verse="11-13">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi. 12 Tua hun ciangin note in kei hong samin, hong pai-in thu nong ngen ding uh a, ke'n zong kong dawng ding hi. 13 Note in kei nong zong ding uh a, na lungsim khempeuh uh tawh nong zon' uh ciangin nong mu ding uhhi.
			</verse>
			<verse book="33" chapter="6" verse="8">Mun khempeuhah a om no mihingte aw, { Topa } in a hoih nate hong gen khinzo hi. { Topa } in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian' thu man' ding a hihi. 
			</verse>
			<verse book="40" chapter="5" verse="13-14">"Note pen leitung mite-a' dingin ci tawh na kibang uhhi. Ahi zongin ci a alna bei leh i alsakkik theihna ding lampi om nawnlo hi. A kizatna ding bangmah om nawnlo a, mite' tuatcilgawp dingin kipaai lel hi. 14 "Note pen leitung mite-a' dingin khuavak tawh na kibang uhhi. Mual dawnah a om khua kiseelcip theilo hi. 
			</verse>
			<verse book="40" chapter="5" verse="45">Tua hi leh vantungah a om na Pa uh tate na hi thei ding uhhi. Banghang hiam cihleh amah in mihoihte leh misiate tungah a kibangin ni taangsak khawm a, a gamtat phate leh a gamtat siate tungah zong a kibang mahin guah zusak khawm hi.
			</verse>
			<verse book="40" chapter="6" verse="25-33">"Tua ahih ciangin note kiangah kong genin-ah: Na nuntakna dingun bang ne-in bang dawn ding cih ahi a, na pumpi uh-a' dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hilo ahi hiam? 26 "Vanah a leeng vasate ngaihsun dih un: Amaute in khai tuhlo, an zong lalo, sal sungah zong khollo napi-in vantungah a om na Pa un tuate a nek ding uh tasamsak lo hi. Tua vasate sangin note manphazaw thampek hilo na hi uhhiam? 27 Na lunghihmawh manun kua in na khan' uh kum bangzah sotto thei na hi uhhiam? 28 Banghangin puansilh ding lunghimawh na hi uhhiam? Gamlaka om pakte a nuntakzia ngaihsun dih un: Amaute in amau-a' dingin na lah semlo, khau zong kheeklo napi-in, 29 a hau mahmah Solomon nangawn a hoihpenin a kizep ciangin zong hih pakte banzo nailo lai hi. 30 Tua ahih ciangin tuni-in hingin, a zingciang mahin meikhukah a kikhultum lel hih gamlak lopate Pasian in puansilh guan' ahih leh note hong lim guatzaw ding ahih manin na upna uh a neu mahmah a hihi. 31 Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. 32 (Gentail mite in lunghihmawh penin a neihte uhhih bangte a hihi.) Hih nate khempeuh na kisap lamtak uh vantungah a om na Pa un a thei hi.33 Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi.
			</verse>
			<verse book="40" chapter="12" verse="50">Vantungah a om ka Pa' deihna bangin a gamta mi peuhmah ka sanggam pasal, ka sanggam numei, ka nu ahi uhhi," ci-in a dawng hi.
			</verse>
			<verse book="40" chapter="16" verse="25">Hih a leitung nuntakna a hu nuamte in a nuntakna bulpi nangawn tawh suplawh ding a, keima hangin hih a leitung nuntakna a suplawhte in a nuntakna bulpi huzo ding hi.
			</verse>
			<verse book="40" chapter="28" verse="19-20">Tua ahih ciangin note pai unla, midang khempeuh, keima nungzui mi suaksakin, Pa min, Tapa min, leh Khasiangtho min tawh tui sungah na phum un. 20 Tua ciangin note tungah ka hong gen thute khempeuh a zuihna dingun na hilh un. Hun bei dongin note a hong ompih tawntung ding ka hihna thu phawk ta un," a ci hi.
			</verse>
			<verse book="41" chapter="8" verse="35">Hih a leitung nuntakna a hu nuamte in a nuntakna bulpi nangawn tawh suplawh ding a, keima hang leh lungdamna thu hangin a nuntakna a suplawhte in a nuntakna bulpi huzo ding hi.
			</verse>
			<verse book="41" chapter="12" verse="30-31">Na Topa Pasian uh, na lungsim khempeuh, na nuntakna khempeuh, na pilna khempeuh, leh na thahatna khempeuh uh tawh na it un, a cihna a hihi. 31 A nihna in: Nangma pumpi na it bangin na vengte na it in, cihna a hihi. Hihte gel sangin thukham a lianzaw a dang om nawnlo hi," ci-in a dawng hi.
			</verse>
			<verse book="42" chapter="9" verse="25">Mi khat in leitung khempeuh a ngah hangin a nuntakna bulpi suplawh leh bang phattuamna om ding ahi hiam?
			</verse>
			<verse book="42" chapter="12" verse="15">Tua ciangin Zeisu in amaute khempeuh kiangah, "Hoihtakin kidawm unla, na huaiham lohna dingun kikem un. Banghang hiam cihleh bangzahta-in mi khat a hauh hangin a neihsa tawh a nuntakna taktak kicing zolo hi," a ci hi.
			</verse>
			<verse book="43" chapter="1" verse="4">Nuntakna a nei khempeuh in tua Thu tung panin a nuntakna uh ngah a, tua nuntakna in mi khempeuh tungah khuavak hong tun'pih hi.  
			</verse>
			<verse book="44" chapter="17" verse="26-28">Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a pian'sakma pekin, mihingte' nuntak tanvei ding leh a ten'na ding uh mun a sehsa a hihi. 27 Hih bangin a hihna pen mite in amah zongin a muhtheihna ding uh a deihna a hihi. Ahi zongin eite kiang panin Pasian gamla om hetlo hi. 28 Mi khat in, ‘Pasian hangin eite piangin, hingin i gamtang hi,’ ci-in gen a, note sung panin laphuah siampa khat in zong, ‘Eite zong ama tate ihi hi,’ na na ci hi.
			</verse>
			<verse book="44" chapter="20" verse="24">Ahi zongin Topa Zeisu in kei sep dingin a hong piak, Pasian hehpihna hangin Lungdamna Thu, mite kiangah gen ding nasep ka tangtut zawh nak leh kei nuntakna-ah bangbang hong piang ta leh a thupi-in ka ngaihsun kei hi.
			</verse>
			<verse book="45" chapter="8" verse="28">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi.
			</verse>
			<verse book="46" chapter="6" verse="15">Na pumpi uh, Christ pumpi nate khat ahih lamtak theilo na hi uhhiam? Christ pumpi nate khat la-in numei tawh paktatte' pumpi nate khat suaksak ding ihi hiam? Tuacih ngeiding hi peuhmahlo hi.
			</verse>
			<verse book="46" chapter="10" verse="31">Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian' minthan'na dingin na hih un.
			</verse>
			<verse book="48" chapter="5" verse="13-14">Sanggamte aw, note ahih leh a suakta mi ahi dingin Pasian in a hong sap a hihi. Ahi zongin tua suahtakna pen na pumpi uh ut bangbangin gamtat theihna dingin paulam zon'na-in nei kei unla, itna tawh khatlekhat kikhualna-in zangzaw un. 14 Banghang hiam cihleh Thukham khempeuh thu khatin kigawm thei a, "Nangmah na ki-it bangin na vengte na it in," cihna tawh kilomlak thei hi.
			</verse>
			<verse book="49" chapter="1" verse="5">Pasian in Zeisu Christ hangin ama mite ahi dingin eite a hong bawl ding a sehkholhsa hi a, tua bangin a hong bawlding pen ama tupna leh a utna a hihi.
			</verse>
			<verse book="49" chapter="1" verse="11">Na khempeuh, Pasian' ngaihsutna leh a geelsa bangin a piang hi. A cil peka kipanin a ngaihsutsa thu tawh kizui-in Christ tawh i kipawlna hangin Pasian' tate ihihna dingin Pasian mah in a hong sehsa ihi hi. 
			</verse>
			<verse book="49" chapter="2" verse="10">Eite a hong bawlpa pen Pasian hi a, Zeisu Christ tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite' omzia dingin a na ngaihsut kholhsa a hihi.
			</verse>
			<verse book="50" chapter="4" verse="6-7">Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. 7 Mihingte in a theihtel zawhloh Pasian' hong piak lungsim nopna in, Christ Zeisu tawh na kipawlna uh hangin note hong lungnuamsak ding hi.
			</verse>
			<verse book="51" chapter="3" verse="12">Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh a hihi.
			</verse>
			<verse book="51" chapter="3" verse="23-24">Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un. 24 Topa in note tungah thaman a hong piakding lamtak phawk gige un. Tua bangin na sepna uhah Christ Topa' na a semsem na hi uhhi.
			</verse>
			<verse book="55" chapter="3" verse="16">Pasian' na a sem mite mi cingtaak hi-in, na hoih namkim a septheihna dingun Laisiangtho pen Pasian' lamlahna tawh a hong kipia hi a, thuman thutak hilhna ding, a khialte taiina ding, a manlote a manin puahna ding, a manin nuntak theihna ding thuhilhna dingin a manpha mahmah ahi hi
			</verse>
			<verse book="59" chapter="1" verse="18">Ama pian'sakte khempeuh lakah eite a masa pen i suahtheihna dingin thuman thutak zangin ama utthu tawh eite a hong piangsak tawm a hihi. 
			</verse>
			<verse book="60" chapter="1" verse="24">Tua ahih manin Laisiangtho sungah, "Mihingte, lopa tawh kibang a, a minthan'nate uh lopa pak tawh kibang hi. Lopate vulin pakte pulh a,
			</verse>
			<verse book="60" chapter="2" verse="9">Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian' mite na hi uh a, khuamial sung panin a lamdang mahmah ama khuavak sungah a hong samkhiapa' nasepna a lamdangte a genkhia dingin Pasian in a hong teel mite na hi uhhi.
			</verse>
			<verse book="60" chapter="3" verse="14">A hoihin na gamtat manun gimna na thuak uh leh zong Pasian in thupha hong pia ding hi. Mite kihta kei unla, lunghihmawh ngaihsut kei un.
			</verse>
			<verse book="61" chapter="1" verse="10-11">Tua ahih manin sanggamte aw, Pasian in note hong sapna leh hong teelna-ah a kip taktak na hihna dingun hahkat mahmah un. Tua bangin hahkat le uh cin na puk ngei kei ding uhhi. 11 Tua hi leh eite' Topa leh Honpa Zeisu Christ Uk tawntungna sungah nuamtakin na lut thei ding uhhi. 
			</verse>
			<verse book="66" chapter="4" verse="11">"Kote' Topa Pasian aw, nangmah in na khempeuh piangsakin, nangma deihna bangin na khempeuh omin, na khempeuh kipiangsak ahih manin, minthan'na, pahtawina, leh vangliatna na ngah tawntung dingin a kilawm hi," a ci uhhi.

			</verse>
		</category>
		<category id="80">
			<verse book="1" chapter="22" verse="1-4">Hih thute khit ciangin Pasian in Abraham ze-et a, ama kiangah, "Abraham," a ci hi. Amah in, "Hiah om ing," a ci hi. 2 Amah in, "Na it, na tapa neihsun Isaac, la in la Moriah gamah pai in. Tua lai muna nang kiangah kong gen ding mual khat tungah meihal biakpiakna-in amah hong pia in," a ci hi. 3 Tua ahih ciangin zingsangin Abraham tho baih a, a la tutphah vawhin, ama nasem tangval nih leh a tapa Isaac a paipih hi. Amah in meihal biakpiakna dingin sing ek a, ama tunga Pasian' gensa munah a pai hi. 4 A ni thum ni ciangin Abraham khuadak to-in a gamla-ah tua mun a mu hi.
			</verse>
			<verse book="5" chapter="29" verse="29">"{ Topa } i Pasian in hong lahkhiat loh thusim om a, ahih hangin hih thukham sunga om thute khempeuh i zuih theihna dingin hong lakkhia a, eite leh i suan i khakte' zuih tawntung ding a hihi.
			</verse>
			<verse book="6" chapter="1" verse="8">Hih thukham laibu na mangngilh ngei kei ding hi. A sunga kigelh thute khempeuh tawh kizui-in na gamtat theihna dingin sunlezanin na lungngaingai ding hi. Tua hi leh na ma vang ding a, na nasep tangtung ding hi.
			</verse>
			<verse book="19" chapter="23" verse="4">{ Topa } aw, kei hong ompih na hih manin khuamial thukpi ka nawk hangin ka lau kei hi. Na molhtum leh na ciangkhut in kei hong hu hi.
			</verse>
			<verse book="19" chapter="37" verse="4-5">{ Topa } sungah lungkim in; amah in na deihna hong pia ding hi. 5 { Topa } tungah na vai teng ap in. Amah muang in; amah in hong sem ding hi.
			</verse>
			<verse book="19" chapter="37" verse="23">{ Topa } in mi a lam paina ding lak a, ama lungkim bangin a gamtapa amah in a kipsak hi.
			</verse>
			<verse book="19" chapter="40" verse="8">Nangma deih bang hihna-ah nuam ka sa hi, ka Pasian aw. Nangma thukham ka lung sungah om hi," ka ci hi. 
			</verse>
			<verse book="19" chapter="46" verse="10-11">"Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi," a ci hi. 11 Vanglian { Topa, } eite tawh hong omkhawm a, Jacob' Pasian, eima belh a hihi.
			</verse>
			<verse book="19" chapter="50" verse="14-15">Lungdam biakpiakna Pasian tungah pia unla, Sangpenpa tungah na thuciamnate uh bawl un. 15 Haksat hun ciangin keima tungah hong ko un. Note kong honkhia ding a, note in keima min nong thangsak ding uhhi," a ci hi.
			</verse>
			<verse book="19" chapter="50" verse="23">Biakpiakna dingin lungdam piakna hong paipih mi in kei a hong pahtawi a hihi. Ka thu a mang mite khempeuh ka honkhia ding hi," a ci hi.
			</verse>
			<verse book="19" chapter="51" verse="12">Nong hotkhiatna hangin hong lungdamsak kik in la, utna lungsim tawh keimah hong huh ta in.
			</verse>
			<verse book="19" chapter="67" verse="2">Leitungah nangma deihna, minam khempeuhte lakah na vanglian hotkhiatna kithei ta hen.
			</verse>
			<verse book="19" chapter="90" verse="12">Tua ahih ciangin pilna lungsim ka ngah theihna dingun ka nuntak hun uh a tomlam ka theihna dingun hong hilh in.
			</verse>
			<verse book="19" chapter="119" verse="105">Nangma thu pen lam hong lak ding meivak hi a, ka paina lampi-ah khuavak a hihi.
			</verse>
			<verse book="19" chapter="138" verse="8">{ Topa } in kei-a' dingin a ngaihsutte hong tungsak ding hi. { Topa } aw, na itna kip tawntung hi. Na sepsa na maban hong tun' ta in.
			</verse>
			<verse book="19" chapter="143" verse="10">Keima Pasian na hih manin nangma deih bangin a gamta dingin kei hong hilh in. Kei hong hehpih in la, lam phei-ah hong kha in.
			</verse>
			<verse book="20" chapter="3" verse="5-6">Na lungsim khempeuh tawh { Topa } muang in la, nang' theihna suang kei in. 6 Na hihna khempeuhah amah phawk in. Tua hi leh lampi man amah in hong lak ding hi.
			</verse>
			<verse book="20" chapter="5" verse="18-19">Tua ahih ciangin na zi tawh lungkim in la, na ten'pih numei tawh lungdam in. 19 A ithuai a ngaihbaangin ngaihsun tawntung in la, ama ngaihbaan'na tawh lungdamin, ama hong itna tawh lungkim in.
			</verse>
			<verse book="20" chapter="11" verse="14">Thulamlak ding a neilo mihingte kipuk uh a, thulamlak tampi neihna pen lungmuan'na a hihi.
			</verse>
			<verse book="20" chapter="16" verse="1">Mite in bangbang a geel zongin { Topa' } deihna bang bekin a piang ding hizaw hi.
			</verse>
			<verse book="20" chapter="16" verse="4">{ Topa } in na khempeuh ngimna nei-in bawl a, migilote nangawn siatna a thuak dingin a bawl a hihi.
			</verse>
			<verse book="20" chapter="16" verse="9">Mihing in thu geel a, ahi zongin { Topa' } deihna bangin kisemkhia hi.
			</verse>
			<verse book="20" chapter="16" verse="33">Mite in bangbangin ai a san zongin, a piang ding thu pen { Topa' } deihna bangbek hizaw hi.
			</verse>
			<verse book="20" chapter="19" verse="21">Mihing' ngaihsutna-ah thu tampi om a, ahi zongin { Topa' } deihna tawh a kituakte bek kimang ding hi. 
			</verse>
			<verse book="21" chapter="3" verse="11">Amah in na khempeuh amau' hun ciat tawh a kituak dingin a bawl hi. Amah in mailam thu theihnopna lungsim eite tungah hong guan' a, ahi zongin ama sepnate a cing-a theihzawhna ding hong guan'lo hi.
			</verse>
			<verse book="23" chapter="43" verse="16-19">Tuipi sungah lampi bawlin, tui lianpi sungah paina ding sul bawl a, leeng leh sakolte, galkapte leh galhangte Egypt gam pan paikhiatpihin, a tho thei nawnlo dingin amaute a lumcipsak, amaute pen meivak khau kisumit bangin a mitsak { Topa } in hih bangin ci hi: 17-18 "Masa lama nate ciamteh kei unla, a beisa hun nate ngaihsun kei un. 19 Tu-in a thak na khat ka bawl a, tu-in hong piangkhia hi. Note in theilo na hi uhhiam? Gamlakah lam lianpi khat ka bawl ding a, sehnel gamsungah gunte ka luangsak ding hi.
			</verse>
			<verse book="23" chapter="46" verse="10">A kipat cilin a tawpna ding thu ka pulak a, tanglai pek panin a piang nailo nate genin, ‘Ka thugen kip ding a, ka ngimna khempeuh ka tungsak ding hi,’ ka ci hi. 
			</verse>
			<verse book="23" chapter="55" verse="8-11">Banghang hiam cihleh keima ngaihsutnate nomau' ngaihsutna bang hilo a, keima paiziate nomau' paizia bang hilo hi, { Topa } in ci hi. 9 Vantung pen leitung sangin a san'zawk mah bangin, keima paiziate zong, nomau paizia sangin sangzaw a, ka ngaihsutnate zong, nomau ngaihsutna sangin a sangzaw a hihi. 10 Banghang hiam cihleh vantung panin guahtui leh vuk hong pai-in, amaute ciahkik loin leitung kawtsakin, kungnote mengin selkhiasak a, khai vawhpa khaici pia-in a nepa tungah an a piak mah bangin, 11 keima kam panin a paikhia ka thu zong tua mah bang ding hi. A hawmpi-in kei kiangah hong tungkiklo ding a, keima ngimnasa bangin tangtung sakin, amah ka sawlna thu tangtun' ding hi.
			</verse>
			<verse book="24" chapter="29" verse="11-13">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi. 12 Tua hun ciangin note in kei hong samin, hong pai-in thu nong ngen ding uh a, ke'n zong kong dawng ding hi. 13 Note in kei nong zong ding uh a, na lungsim khempeuh uh tawh nong zon' uh ciangin nong mu ding uhhi.
			</verse>
			<verse book="25" chapter="3" verse="37">Topa' deihna bang bekin na khempeuh a piang a hihi.
			</verse>
			<verse book="27" chapter="2" verse="20-23">"Pasian' min kiphat tawntung ta hen; amah pilin a vanglian hi. 21 Amah in hun leh khuahunte kheel a, kumpite koihin lah a lakhia hi. Amah in mite tungah pilna leh theihna a pia hi. 22 Amah in thuthukpite leh thusimte a lakkhia hi. Amah in khuamial sunga kiseelte thei a, khuavak in amah a umcih hi. 23 Nang pen ka pu ka pate' Pasian na hi a, ka hong phat a, ka hong zahtak hi. Nangmah in pilna leh thahatna na hong piazo hi. Ka thungetna nong za a, kumpipa kianga ka gen ding thu nong lakzo hi," a ci hi.
			</verse>
			<verse book="28" chapter="4" verse="6">Ka mite in kei hong phawklo uh ahih manin ka susia ding hi. No siampite in kei hong phawknuam loin, ka thuhilhnate nial na hih manun ka siampi dingin kong deih nawn kei a, na tate uh zong siampi-in ka zang kei ding hi.
			</verse>
			<verse book="35" chapter="2" verse="3">Hih thu a tun'na ding hun hi pah nailo ahih manin lai-in ciamteh in. Ahi zongin hong tung baihta ding a, kong lah khempeuh a manin hong tung ding hi. A tung hak tawh a kibangkha ahi zongin ngak keikai in. Ka seh hun a cin' ciangin hong tung takpi ding a, zekai lua nawnlo ding hi.
			</verse>
			<verse book="35" chapter="2" verse="14">Tuipi, tui tawh a kidim mah bangin { Topa}' minthan'na theihna tawh leitung kidim ding hi.
			</verse>
			<verse book="40" chapter="5" verse="6">Pasian' deihteng sepding a hanciamte Pasian in lungkimna ngahsak ding ahih manin thupha ngah mi ahi uhhi.
			</verse>
			<verse book="40" chapter="5" verse="10">Pasian' deihna bangin a gamtat manin bawlsiatna a thuak mite vantung ki-ukna sungah a omte ahih manin thupha ngah mi ahi uhhi. 
			</verse>
			<verse book="40" chapter="5" verse="48">Tua ahih manin vantungah a om na Pa uh a cingtaak mah bangin note zong lungsim citakin na cingtaakna ding uh na hanciam un.
			</verse>
			<verse book="40" chapter="6" verse="1-4">"Biakna tawh kizomin na hoih khat peuhpeuh na sep uh ciangin mite' phat ding deihna tawh a kilang theithei dingin na sepkhak lohna dingun na kingaihsun un. Tua bangin gamta le uh cin, vantungah a om na Pa uh kiang panin thaman na ngah kei ding uhhi. 2 "Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung leh kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un. 3 Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theihlohna dingun pia unla, 4 kuamah theisak kei un. Tua hi leh kuama muhlohin na gamtatna uh a mu na Pa un note tungah thaman hong pia ding hi.
			</verse>
			<verse book="40" chapter="6" verse="10">Na Gam hong piang tahen. Vantungah na deihna a kicin mah bangin, leitungah kicing tahen. (HCN)
			</verse>
			<verse book="40" chapter="6" verse="10">Na ukna hun hong tung henla, vantungah nangma deihna bangin a kigamtat mah bangin leitungah zongh kigamta tahen. (PuKTT)
			</verse>
			<verse book="40" chapter="6" verse="10">Na ukna hun hong tung hen la, vantung bangin leitungah zong na deih bangin kigamta hen. (TDM)
			</verse>
			<verse book="40" chapter="6" verse="10">Na gam hong tung ta hen, vantungah na deihna a kihih bangin, leitung ah zong kihih ta hen. (ZIV)
			</verse>
			<verse book="40" chapter="6" verse="10">Na kumpigam hong piang tahen. Vantung ah na deihna a kisep mah bangin, leitung ah zongh kisem tahen. (ZSV)
			</verse>
			<verse book="40" chapter="6" verse="14-15">Note in midangte' hong mawhna na maisak uh leh vantungah a om na Pa un zong note' mawhna hong maisak ding hi. 15 Ahi zongin note in midangte' hong mawhna na maisak kei uh leh vantungah a om na Pa un zong note' mawhna hong maisaklo ding hi.
			</verse>
			<verse book="40" chapter="6" verse="19-21">Nget in ne-in a kekseu theihna, gutate in luhin a guktheihna hih leitungah na sum uh khol kei un. 20 Nget in a nek theihlohna, a kekseu theihlohna, gutate in luhin a guk theihlohna mun vantungah note-a' dingin kholzaw un. 21 Banghang hiam cihleh na sum omna uhah na lungsim uh om tawntung ding hi.
			</verse>
			<verse book="40" chapter="6" verse="33-34">Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi. 34 "Tua ahih manin zingciang huna ding ma lungkham masa kei un. Zingciang thu ding ama thu-in omsak lel un. Tuni thu pen tuni thu mah tawh beisak unla, lungkham ding behlap se kei un.
			</verse>
			<verse book="40" chapter="7" verse="21-23">"Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kimlo ding uh a, vantungah a om ka Pa' deihna bangin a gamtateng bek lutthei ding uhhi. 22 Tua ni ciangin mi tampi in kei kiangah, ‘Topa, Topa aw, nangma min tawh thu hilhin, nangma min tawh dawite hawlkhia-in, nangma min tawh na lamdang lian tampi bawl hilo ka hi uhhiam?’ hong ci ding uhhi. 23 Tua ciangin keimah in amaute kiangah, ‘Note ka hong thei ngei kei hi. Siatna a gamta mite aw, kei kiang panin kihemkhia un,’ ka ci ding hi.
			</verse>
			<verse book="40" chapter="20" verse="1-6">"Banghang hiam cihleh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo neipa tawh kibang hi. 2 Ni tha ngeina ngun peek khat piak dingin a kithukim khit uh ciangin a leenggah lo-ah na a sem dingin pawlkhat a kuansak hi. 3 Zingsang nai kua hun ciangin mihon omna sumbukah pai leuleu a, mi pawlkhat bangmah semloin a mawk om a muh ciangin, 4 ‘No zong leenggah lo-ah va kuan un; a kilawm zah khat ka hong pia ding hi,’ a cih ciangin pawlkhat a kuan uhhi. 5 Tua ciangin sun sawmlenih ciangin pawlkhat cial leuleu a, nitak nai thum ciangin pawlkhat a cial lai hi. 6 Nitak nai nga ciangin mihon omna sumbukah a pai leh mi pawlkhat a mawk om mu ahih manin, ‘Banghangin bangmah semloin sunthapai mawk om na hi uhhiam?’ ci-in a dot ciangin
			</verse>
			<verse book="40" chapter="26" verse="39">tawmkhat pai lai-in leilakah bokin thu ngen a, "Pa aw, ahi thei ding ahih leh hih thuakna ding tawh hong kipelhsak in. Ahi zongin kei' deihna bang hiloin nangma deihna bang hizaw ta hen," a ci hi.
			</verse>
			<verse book="40" chapter="28" verse="19">Tua ahih ciangin note pai unla, midang khempeuh, keima nungzui mi suaksakin, Pa min, Tapa min, leh Khasiangtho min tawh tui sungah na phum un.
			</verse>
			<verse book="41" chapter="3" verse="35">Pasian' deihna bangin a gamta mi khempeuh ka nu leh ka sanggamte ahi uhhi," a ci hi.
			</verse>
			<verse book="41" chapter="14" verse="36">"Pa aw, na khempeuh na hihthei hi. Hih ka thuak ding gimna tawh hong kipelhsak in. Ahi zongin kei' deihna bang hiloin nangma deihna bang hizaw hen," a ci hi.
			</verse>
			<verse book="42" chapter="6" verse="46">"Banghangin, ‘Topa aw, Topa aw,’ hong ci napi-in ka hong gente zuilo na hi uhhiam?
			</verse>
			<verse book="42" chapter="9" verse="23">Tua ciangin Zeisu in a nungzuite leh mi khempeuh kiangah, "Mi khatpeuh in kei hong zuihnop leh ama deihna bangin gamta nawn loin nisimin a singlamteh pua-in hong zui ding hi.
			</verse>
			<verse book="42" chapter="22" verse="42">"Pa aw, nangma ngaihsutna bang ahihkhak leh hih ka thuakding gimna tawh hong kipelhsak in. Ahi zongin kei deihna bang hiloin nangma deihna bang hi ta hen," a ci hi.
			</verse>
			<verse book="43" chapter="1" verse="13">Tua bangin Pasian' tate suahna pen leitung ngeina nute pate sung panin suahna tawh hiloin Pasian sung panin suahna a hihi.
			</verse>
			<verse book="43" chapter="3" verse="14-17">Moses in gamlak khuam tungah sumngo gul a khai mah bangin Mihing Tapa zong hong kikhai ding a, 15 amah a um mi khempeuh nungta tawntung ding hi. 16 Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi. 17 Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
			</verse>
			<verse book="43" chapter="4" verse="34-38">Tua ciangin Zeisu in, "Keimah hong sawlpa' deihna bangin na semin, sepdingin hong piak nasep zawhna pen ka nuntakna an a hihi. 35 Note in na paunak uhah, ‘Khai tuh khit kha li ciangin anlak hun hi,’ na ci uhhi. Tu-in note khuadakin lote en un. An khempeuh min khinta a, lakding bek in sam hi. 36 Khaituhpa leh anlapa a lungdam khawm theihna dingin anlapa thaman a kipiak mah bangin anlapa in zong a nungta tawntung dingin mi a khawm ding hi. 37 Tua ahih manin, ‘Khat in khai tuhin, adang khat in a an la,’ ci-in paunak a om pen thuman mahmah hi. 38 Tua ahih manin note in na khawhloh uh lo-ah an a la dingin ka hong sawl hi. Midang in tua lo na kho a, note in a lak bek a si na hi uhhi," a ci hi.
			</verse>
			<verse book="43" chapter="5" verse="30">"Keima thu guak tawh ka hihtheih bangmah omlo hi. Pasian' hong genna bang bekin thu ka khen hi. Keima ut bangin semloin kei hong sawlpa' deih bangin sem ka hih manin ka thukhenna thuman hi.
			</verse>
			<verse book="43" chapter="6" verse="28-29">Tua ciangin amaute in, "Tua ahih leh Pasian ka lungkimsak theihna dingun bangci gamtat ding ka hi uhhiam?" ci-in a dot uh ciangin 29 Zeisu in, "Pasian in a hong sawlpa um le uh cin Pasian a lungkimna dingin a gamta na hi uhhi," ci-in a dawng hi.
			</verse>
			<verse book="43" chapter="6" verse="38-40">Banghang hiam cihleh keima ut bangin a sem ding hiloin kei hong sawlpa' deihna bangin a sem dingin vantung panin a hong pai ka hihi. 39 Kei hong sawlpa' deihna in: Ka khutsungah a hong piak mi khempeuh khat zong khahsuah loin nitawp ni ciangin ka hin'sakkik ding a hihi. 40 Tua ahih manin Tapa mu-in a um mi khempeuh in nuntak tawntungna ngahin, nitawp ni ciangin ka hin'sak ding, ka Pa in hong deih ahi hi," a ci hi.
			</verse>
			<verse book="43" chapter="7" verse="17">Pasian' deihna bangin a gamta nuam mi peuhmah in, ka thugente pen Pasian' kiang panin a hong pai thu a gen ka hihna leh keima thu bek tawh a gen ka hihna khenthei ding uhhi.
			</verse>
			<verse book="43" chapter="9" verse="31">Pasian in thukham a palsat mite' thu ngailo a, amah bia-in, ama deih bangin a gamta mite' thu ngai hi, ci-in ko ka thei uhhi.
			</verse>
			<verse book="43" chapter="10" verse="27">Keima tuute in ka aw za-in thei uh ahih manin kei hong zui uhhi.
			</verse>
			<verse book="43" chapter="14" verse="14">Keima min paulamin na hong nget nak uh leh ka hong pia ding hi," a ci hi.
			</verse>
			<verse book="43" chapter="17" verse="5">Pa aw, leitung a kipian'sak ma-in nang tawh i neihkhawm na pianzia mah tu-in nangma omna munah hong pia ta in.
			</verse>
			<verse book="44" chapter="13" verse="22">Pasian in kumpi dingin Saul a zat nawnloh ciangin amaute' kumpi dingin David a semsak hi. Pasian in David' thu genin, ‘Ka sawl khempeuh a sem ding, ka deih bang mi khat, Jessi' tapa David ka mukhin hi,’ a cihsa thu a hihi.
			</verse>
			<verse book="44" chapter="17" verse="26-27">Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a pian'sakma pekin, mihingte' nuntak tanvei ding leh a ten'na ding uh mun a sehsa a hihi. 27 Hih bangin a hihna pen mite in amah zongin a muhtheihna ding uh a deihna a hihi. Ahi zongin eite kiang panin Pasian gamla om hetlo hi.
			</verse>
			<verse book="45" chapter="1" verse="9">Ama Tapa hangin Lungdamna Thu ka lungsim khempeuh tawh hilhin a na ka sep Pasian in hih ka thugente a man taktak ahihna thu hong thei hi.
			</verse>
			<verse book="45" chapter="8" verse="14">Pasian' Khasiangtho in a makaih mite, Pasian' tate ahi uhhi.
			</verse>
			<verse book="45" chapter="8" verse="20">Pasian' bawlsate, amau utthu tawh hiloin siatna a thuak dingin Pasian mahmah in a ngaihsutsa a hihi. Ahi zongin lametna omlai hi.
			</verse>
			<verse book="45" chapter="8" verse="26-28">Tua ahih manin eite bangzahin ginalo hita lehang eite a hong huh dingin Khasiangtho a hong pai hi. Eite in a kilawm bangin thunget ding nangawn i thei kei a, ahi zongin Khasiangtho mah in tauna tawh eite-a' dingin a hong thumsak hi. 27 Khasiangtho in Pasian' deihna tawh kizui-in Pasian' mite-a' dingin hong thumsak ahih manin mihingte' lungsimtawng thu a thei Pasian in Khasiangtho' ngaihsutna a thei hi. 28 Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi. 
			</verse>
			<verse book="45" chapter="9" verse="16">Tua ahih ciangin mite' utna leh sepna tawh kisailo a, Pasian' hehpihna bek tawh kisaizaw hi. 
			</verse>
			<verse book="45" chapter="12" verse="1-2">Tua ahih ciangin sanggamte aw, Pasian in eite tam veipi tak hong hehpih ahih manin ama lungkimna ding leh ama nasepna dingin nomau mahmah a hingtangin Pasian tungah na kipiakna dingun ka hong thum hi. Tua banga kipiakna pen Pasian biakna man taktak a hihi. 2 Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi. 
			</verse>
			<verse book="45" chapter="15" verse="30-33">Lawmte aw, kei-a' dingin Pasian kiangah thu na hong ngetsakna dingun i Topa Zeisu Christ i upna hang leh Khasiangtho in a hong piak itna tawh a hong thum ka hihi. 31 Judea gamsunga a om thu umlo mite in kei hong gimsakkhak lohna ding leh Jerusalem khua-a a om Pasian mite-a' dingin nasepnate lungdam takin a hong san'theihna dingun thu hong ngetsak un. 32 Tua bangin thu hong ngetsak le uh cin, Pasian' deihna ahih nak leh note kiangah lungdam takin ka hong tung ding a, note tawh nuamtakin i kimu ding hi. 33 Nopsakna a hong pia Pasian in note khempeuh hong ompih ta hen. Amen.
			</verse>
			<verse book="46" chapter="1" verse="1-3">Christ Zeisu' sawltak dingin Pasian in a hong teel keimah Paul leh thu upna sungah i sanggam Sosthenes in, 2 Zeisu Christ tawh kipawlna hangin Pasian' mi suakin, Pasian' mi siangtho cihna a ngah, Corin khua-a om Pasian' pawlpi mite leh eite' Topa bek hiloin, amaute' Topa zong ahi, i Topa Zeisu Christ tungah thu a ngen, mun khempeuhah a om mite tungah lai ka hong khak uhhi. 3 I Pa Pasian leh Topa Zeisu Christ in note tungah dikna leh nopsakna thupha hong tungsak ta hen.
			</verse>
			<verse book="46" chapter="3" verse="3">Banghang hiam cihleh Pasian' deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uhhi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi.
			</verse>
			<verse book="46" chapter="7" verse="10-11">A neisate tungah, kei' ngaihsutna hilo, Topa' ngaihsutna ka gennop thu in: Zi in a pasal ciahsan kei ta hen. 11 A ciahsan leh zong pasal neiloin om paisuak hen. A om paisuakzawh kei leh a pasal ngei mah zuankik hen. Pasal in a zi ma kei ta hen.
			</verse>
			<verse book="46" chapter="13" verse="13">Tu laitakin a omlai thu thumte pen upna, lametna, leh itna hi a, tua thumte sung panin itna mah a thu lianpen a hihi.
			</verse>
			<verse book="47" chapter="5" verse="17-20">Tua ahih manin mi khatpeuh, Christ tawh a kipawl ciangin mi thak suak a, a mi lui ngeina bei-in a mi thak ngeina a neita a hihi. 18 Hih thu khempeuh Pasian' vaihawm hi a, eite pen Pasian' gal hinapi-in Christ hangin amah tawh a kilem mi hong hisak a, kote tungah tua kilemna ding nasep hong pia hi. 19 Tua ahih manin kote' thugen bulpi in: Pasian in mite' mawhnate ngaihsun nawnloin, Christ hangin leitung mi khempeuh leh amah a kilemin hong bawl a, tua kilemna thu a gen dingin kote hong seh hi. 20 Tua ahih ciangin kote pen Christ tangin nasem ka hi uh a, Pasian in kote zangin note tungah thu a hong gen a hihi. Pasian tawh kilemin pawlkhatin na omna dingun Christ tangin a hong thum ka hi uhhi.
			</verse>
			<verse book="47" chapter="8" verse="1-6">Sanggamte aw, Masedonia gam pawpite-ah Pasian' hehpihna hangin a piang thute ka hong theisak nuam uhhi. 2 Amaute in haksatna a tuamtuam phukha-in nakpi takin ze-etna thuakin, amaute zawng mahmah hita se le uh lungdam mahmah uh ahih manin piakna lamsangah cingh thei mahmah uhhi. 3 Amaute in amau ngahna tawh kituak bekin a pia hiloin, a piak zawhzah dingun a kilawm sangin a tamzaw a piakna uh ka thei taktak uhhi. Kuama sawl hiloin amau lungsimah a uttawmna uh tawh, 4 Judea gama Pasian mite, ko zong hong huh sak un, ci-in hong thumthum uhhi. 5 Hih bangin a gamtatna uh kote' lamet sangin sangzaw pek hi. Amaute pen Topa tungah kipia masa uh a, tua ciangin Pasian' deihna bangin kote tungah zong a hong kipia uh a hihi. 6 Tua mah bangin Titus in zong hih bang nasepna ding hong pat khit ahih mah bangin midang huhna ding na sepnate uh note lakah hong zawhpih vet dingin ka hanthawn uhhi.
			</verse>
			<verse book="48" chapter="1" verse="4">A siahuai tuhun sung panin eite a hong suahtaksakna dingin eite' Pa Pasian' deihna tawh kizui-in i mawhna hangin tua Zeisu Christ amahmah a hong kipiatawm a hihi.
			</verse>
			<verse book="48" chapter="5" verse="24">Tua hi a, Zeisu Christ a zui mite in a leitung lungsim pianzia uh leh a leitung lungsim deihna khempeuh uh a phiat khitsa a hihi.
			</verse>
			<verse book="49" chapter="1" verse="1-6">Pasian' sawlna tawh Zeisu Christ' sawltak ahi keimah Paul in Ephesa khua-ah a om thu um mite tungah lai ka hong khakhi. 2 Eite' Pa Pasian leh Topa Zeisu Christ in note tungah dikna leh nopsakna thupha hong tungsak ta hen. 3 Christ tawh eite i kipawlna hangin vantung gam panin kha tawh kisai letsong namkim hong pia ahih manin eite' Topa Zeisu Christ' Pa ahi Pasian tungah i lungdamna ko ciat ni. 4 Ama mai-ah eite pen paubaan'na a neilo, mi siangthote ahi ding leh Christ hangin ama mite ahi dingin leitung a pian'ma pek nangawnin Pasian in a hong teelsa ihi hi. 5 Pasian in Zeisu Christ hangin ama mite ahi dingin eite a hong bawl ding a sehkholhsa hi a, tua bangin a hong bawlding pen ama tupna leh a utna a hihi. 6 Ama it Tapa hangin hih bangin letsong hong pia ahih manin ama hong hehpihna hangin Pasian phat ni.
			</verse>
			<verse book="49" chapter="1" verse="11">Na khempeuh, Pasian' ngaihsutna leh a geelsa bangin a piang hi. A cil peka kipanin a ngaihsutsa thu tawh kizui-in Christ tawh i kipawlna hangin Pasian' tate ihihna dingin Pasian mah in a hong sehsa ihi hi.
			</verse>
			<verse book="49" chapter="2" verse="10">Eite a hong bawlpa pen Pasian hi a, Zeisu Christ tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite' omzia dingin a na ngaihsut kholhsa a hihi.
			</verse>
			<verse book="49" chapter="3" verse="20">Eite-a' dingin na a hong sepsak, eite' ngetzah val, leh i ngaihsut zawhloh zah dongin a vangliatna tawh tampi tak a hong hihsak thei
			</verse>
			<verse book="49" chapter="4" verse="26">Na heh uh ciangin, tua hehna hangin khialkha kei unla, a tawntungin heh paisuak kei un.
			</verse>
			<verse book="49" chapter="5" verse="10">Bangteng in Topa lungkimsak ahi hiam, ci-in kan un. 
			</verse>
			<verse book="49" chapter="5" verse="15-20">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un. 16 Tuhun pen hun hoihlo hun ahih manin na hun neih khempeuh uh a hoih lamin zang un. 17 Tua ahih manin hai ommawk kei unla, Topa in bang a semdingin hong deih ahi hiam, ci-in kan un. 18 Zu in mi siasak thei ahih manin zu ne kei unla, Khasiangtho tawh a kidimin omzaw un. 19 La a tuamtuamte genin sakna tawh Topa' thu gen belin nei unla, na lungsim khempeuh uh tawh Topa phatna la sa un. 20 I Topa Zeisu Christ hangin thu khempeuhah Pa Pasian tungah lungdamna ko ta un. 
			</verse>
			<verse book="49" chapter="6" verse="5-7">Silate aw, launa leh lin'na tawh na leitung tote uh thu mang unla, Christ' na na sep uh mah bangin lungsim takpi tawh na na sepsak un. 6 A hong pahtak ding uh deihna tawh amaute' muhsung bekin tuaci gamtat kei unla, Christ' sila na hihna hangun Pasian' hong deih bangin lungsim takpi tawh na sem un. 7 Mihingte' na a sem bang lelin kingaihsun loin Topa' na a sem bangin kingaihsun unla, thanopna tawh sem un.
			</verse>
			<verse book="50" chapter="2" verse="12-16">Tua ahih ciangin ka hong it sanggamte aw, note tawh ka hong omkhawm lai-in ka thu na hong man' tawntung uh mah bangin, tu-in note tawh ka hong omkhawm loh hun ciangin zong ka thu na hong man' ding uh thupizaw lai hi. Pasian kihtakna leh zahtakna tawh na ma uh nawt unla, amah in note hong hotkhiatna thu a cingtaak suaksak un. 13 Banghang hiam cihleh note in utna lungsim na neihna ding uh leh ama deihna na zuihzawhna dingun note sungah Pasian in a tawntungin na a hong sem a hihi. 14 Na khempeuh phunlo, thu nialloin sem un. 15 Tua hi leh a lungsim kawi, a hoihlo leitung mite lakah paubaan'na a neilo a siangtho, Pasian' tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uhhi. 16 Tua hi leh a beisa hunah ka sepna leh ka hanciamnate a mawkna suaklo ding ahih manin Christ hong paikik ni ciangin kei ka kisial thei ding hi.
			</verse>
			<verse book="50" chapter="4" verse="6-13">Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. 7 Mihingte in a theihtel zawhloh Pasian' hong piak lungsim nopna in, Christ Zeisu tawh na kipawlna uh hangin note hong lungnuamsak ding hi. 8 Sanggamte aw, a tawpna-ah ka hong gennop thu in, a hoih leh a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, leh a pahtakhuai thute a hihi. 9 Keima genna leh ka gamtatna panin thei-in na san' uh thute, nomau pumpi mahmah tawh na zui un. Tua hi leh nopsakna a hong piathei Pasian in note hong ompih ding hi. 10 Topa' hangin ka lungdamna lian mahmah hi. Hun sauveipi khit ciangin kei na hong phawkna uh na hong langsakkik thei uhhi. Kei hong kinloin omngei uh teh, a ci ka hi kei a, na hong kinna uh na hong lahna ding uh hun om theilo, ka cihna a hihi. 11 Bangbangin om ta leng a lungkim thei dingin a kisinsa ka hih manin hihbang ka hong gen ciangin ka kitangsapna a hong pulak nuam ka hi kei hi. 12 Cihmawhna leh cihtheihna a sinsa ka hihi. Tua ahih manin ka hau a ka zawng zongin, ka vah a ka kial zongin, koi mun koi mun hita lehah a lungkimthei dingin a kisinsa ka hihi. 13 Christ in a hong piak vangliatna tawh hihte khempeuh nawkzawhna ding thahatna a nei ka hihi.
			</verse>
			<verse book="50" chapter="4" verse="19">A na ka sep i Topa Pasian in ama hauhna tawh kizui-in Christ Zeisu hangin note' kitangsapna khempeuh hong pia ding hi.
			</verse>
			<verse book="51" chapter="1" verse="1-2">Pasian' deihna tawh Zeisu Christ' sawltak dingin a hong kiseh keimah Paul leh i sanggam Timothy in, 2 Colosian  khua-ah a om Pasian' mi ahi, Christ sungah kiptakin a om sanggamte tungah lai ka hong khak uhhi. I Pa Pasian in note tungah dikna leh nopsakna thupha hong tungsak ta hen.
			</verse>
			<verse book="51" chapter="1" verse="9-10">Tua bangin note' thu ka zak uh huna kipanin Pasian kiangah thu ka hong ngetsak uh a, kha thu tawh kisai pilna leh theihtelnate nei-in, Pasian' deihna na theihtheihna dingun ka hong ngetsak uhhi. 10 Tua bang hi leh Topa' deihna bangin nungta-in, amah a lungkimsak ding thute bek na sem tawntung ding uh a, na gamtatnate uh a hoih bekbek hong hi-in, Pasian' thu na theihna uh hong khang semsem ding hi. 
			</verse>
			<verse book="51" chapter="3" verse="17">Na kampauna, na gamtatnate khempeuh uhah, Topa Zeisu hangin Pa Pasian tungah lungdam kohna-in Zeisu min paulamin na hih ding uhhi.
			</verse>
			<verse book="51" chapter="4" verse="12">Zeisu Christ nasem, note' makai Epafras in zong hong hopih hi. Pasian' deihna bangin note nungta-in, lungsim khanghamin kiptakin na omtheihna dingun amah in thu hong ngetsak tawntung hi.
			</verse>
			<verse book="52" chapter="5" verse="8">Ahi zongin eite pen khuavak gamtatna a nei sun khuavak mi ihih manin pilvang ni. Awmdal bangin upna leh itna bulhin, siklukhu bangin i lamet hotkhiatna khu ni.
			</verse>
			<verse book="52" chapter="5" verse="16-19">Lungdam tawntungin, 17 thu ngen niloh unla, 18 bangbang hong piang ta leh na lungdamna uh Pasian tungah ko tawntung un. Christ Zeisu tawh kipawlin na nuntakna sung uhah hih bangzia-in na om ding uh Pasian in a hong deih a hihi. 19 Khasiangtho nasepna dongtangsak kei unla,
			</verse>
			<verse book="54" chapter="2" verse="1-4">A masa penin kong gennop thu in: Mi khempeuh-a' dingin Pasian tungah ngetna, thungetna, thumna leh lungdam kohna na neih ding uh a hihi. 2 Eite nuamtakin omthei-in, biakna lungsim nei-in a kilawm takin i nuntak theihna dingin kumpite leh uliante-a' dingin thu na ngetsak un. 3 Hih bang gamtatnate pen eite hong Hon Pasian' muhna-ah a hoih a kilawm thu a hihi. 4 Mi khempeuh in hotkhiatna ngahin, thuman a theihkim ding Pasian in deih hi.
			</verse>
			<verse book="54" chapter="4" verse="7">Pasian' thu tawh a kituaklo, a haihuai tangthu phuahtawmte ngaihsutin na nei vet kei in. Pasian' deihna tawh a kituakin na nuntak zawhna dingin na kisin in.
			</verse>
			<verse book="55" chapter="1" verse="1-2">Christ Zeisu tawh i kipawlna hangin hong kipia ding nuntakna thu a gen dingin Pasian' deihna tawh Christ Zeisu' sawltak nasep a sem dingin a hong kisawl keimah Paul in 2 Ka it ka ta Timothy tungah lai ka hong khak hi. Pa Pasian leh i Topa Christ Zeisu in dikna, hehpihna, leh nopsaknathupha nang tungah hong tungsak ta hen.
			</verse>
			<verse book="55" chapter="1" verse="7">Banghang hiam cihleh Pasian in eite tungah meidawina lungsim hong guan'lo a, thahatna, ki-itna, pumpi ki-ukzawhna lungsim hong guan' hizaw hi.
			</verse>
			<verse book="55" chapter="1" verse="9">Eite' sepzawhna hang hiloin ama ngimnasa bang leh a dikna hangin Pasian in eite hong honkhia-in ama mi dingin a hong sam hi. Pasian in leitung a pian'ma pekin Christ Zeisu tung tawnin tua dikna a hong piak hi a,
			</verse>
			<verse book="58" chapter="2" verse="1-4">Tua ahih manin i zaksa thuman thutakte i khahsuahkhak lohna dingin kiptak khotakin i letkip ding kisam hi. 2 Vantung mite in hong gen thute thuman hi a, tua thu a palsatte in a kilawm bangin gim thuak ding uhhi. 3 Tua ahih manin a thupi mahmah hih hotkhiatna thudon loin i om leh suahtakna om thei ngeilo ding hi. A masa-in Topa mahmah in hotkhiatna thu hong pulak a, tua thu a za mite in thuman ahihna thu eite tungah hong gen leuleu uhhi. 4 Amaute' thugenna banah Pasian in vangliatna lim, leh na lamdang a tuamtuamte bawlna tawh hong genbeh lai hi. Tua banah ama hoihsak bangin Pasian in Khasiangtho zong hong hawm lai hi
			</verse>
			<verse book="58" chapter="10" verse="10-11">Pasian' deihna bangin Zeisu Christ gamta a, a tawntungin a kimang paisuak dingin ama pumpi biakna-in khatvei a kipiakna hangin eite khempeuh i mawhna panin a siang ihi hi. 11 Jew siampite nisimin a nasepna uh munah dingin a kibang biakpiakna mah pia niloh uh a, ahi zongin tua a piak uh biakpiaknate in mawhna maisak theilo hi. 
			</verse>
			<verse book="58" chapter="10" verse="36">Pasian' deihna bangin gamta-in, ama thuciam na ngahtheihna dingun lungduai-in thuakzawhna na kisam uhhi.
			</verse>
			<verse book="58" chapter="13" verse="16">Khatlekhat tungah thuhoih kibawlin na kihuh ding uh mangngilh kei un. Hihbang gamtatnate pen Pasian a lungkimsak thei biakna a hihi.
			</verse>
			<verse book="58" chapter="13" verse="20-21">Ama sihna hangin Tuucing Lianpa suakin, a sisan tawh tawntung thuciamna a kipsak i Topa Zeisu pen sihna panin a thokiksak, eite tungah nopsakna a hong pia Pasian in, 21 ama deihna bangin na na septheihna dingun a kisam thuhoihte khempeuh note tungah hong guan'in, ama lungkimna bangin i gamtat theihna dingin Zeisu Christ hangin eite sungah na hong sem hen la, Christ in a tawntungin minthan'na ngah paisuak ta hen. Amen.
			</verse>
			<verse book="59" chapter="1" verse="5">Pilna kisam na om uh leh Pasian kiangah ngen un. Mi khempeuh tungah Pasian dikin cingh mahmah ahih manin hong pia ding hi.
			</verse>
			<verse book="59" chapter="4" verse="13-17">Tuni ahih kei leh zingciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. 14 Zingciangin na nuntakna uh bangci ding cih nangawn na thei kei uhhi. Meiilum tawlkhat sung kaii-in a mangthang pak tawh a kibang lel na hi uhhi. 15 Note in, "Topa in hong thukimpih nak leh nungta-in tua bang tua bang i sem ding hi," na cihding uhhi bek hi. 16 Ahi zongin note kihisakin na kisial uhhi. Tua bangte hoih hetlo hi. 17 A hoih a manin gamtat ding thei napi-in a gamta lote a khial a hihi.
			</verse>
			<verse book="60" chapter="2" verse="13-16">Topa' hangin leitung ukna aana neite' thu na mang un. Kumpipa' thu ahi a, 14 a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh' thu ahi zongin na mang un. 15 Banghang hiam cihleh thu theiloin a mot paupau mihaite, na gamtat hoihna un a daihsak ding, Pasian' deihna a hihi. 16 Sila a hilo mi bangin gamta unla, ahi zongin gitloh gamtatna dingin na suahtakna uh zang loin Pasian' sila bangin na gamtazaw un.  
			</verse>
			<verse book="60" chapter="3" verse="17">Gamtatsia-in i om sangin Pasian' deihna ahih nak leh i gamtat hoihna hangin gimna i thuak hoihzaw hi.
			</verse>
			<verse book="60" chapter="4" verse="1-3">Christ in ama pumpi-in thuak ahih manin note in zong tua bang lungsim mah nei-in na kithakhauhsak ding uh a hihi. Banghang hiam cihleh pumpi-in a thuak mite peuhmah, mawhna tawh kisawhkha nawnlo uhhi. 2 Tua ahih manin tu-a kipanin na leitung nuntak sung uh mihingte' deihna bangin gamta loin Pasian' deihna bangin na gamtat ding uh a hihi. 3 A beisa hunah dawibiate' gamtat bangin a hoihkhop khat na gamta khinta uh a, a kilawm loin gamtatna, hukna lanna, zunekna, uangtatna, zukham luatna leh a muhdahhuai milim biakna-in na hun uh na beisak uhhi.
			</verse>
			<verse book="60" chapter="4" verse="10-16">Pasian' piak na a zatsiamte bangin Pasian' kiang panin na ngah uh nate, midangte' phattuamna dingin na zang un. 11 Minthan'na leh vangliatna a nei tawntung Pasian in Zeisu Christ hangin thu khempeuhah phatna a ngahtheihna dingin thuhilhte in Pasian' thu na hilh unla, na a semte in Pasian' piak thahatna tawh na sem un. Amen. 12 Ka itte aw, note' upna hong kize-etna-in gimna haksate na thuak manun a thu lamdangpi-in ngaihsun kei unla, na lungkham ngaihsut kei un. 13 Tua bangin Christ tawh thuakkhawm le uh cin ama minthan'na hong kilat ciangin note lungdam mahmah ding na hih manun, tua banga na thuakna uhah na lungdamzaw un. 14 Christ nungzui hihna hangin mite' kosiatna na thuak uh leh note sungah a minthang Khasiangtho ahi Pasian' Khasiangtho hong om ahihna lim ahih manin a hampha mahmah na hi uhhi. 15 Ahi zongin mi thahna, guktakna, gamtat khialhna, leh thusia bawlna hangin gimna a thuakte na hikha kei un. 16 Ahi zongin Christian hihna hangin gimna na thuak uh leh kuamah in maizum ngaihsut kei unla, Christ min hangin na thuak manun Pasian tungah na lungdam un.
			</verse>
			<verse book="60" chapter="4" verse="19">Tua ahih ciangin Pasian' deihna bangin gimna a thuak mite gamtat hoihin, a kamciam a tangtungsak tawntung hong Piangsakpa muangin ama khutsungah a ki-ap ding uh a hihi. 
			</verse>
			<verse book="61" chapter="1" verse="7">Pasian' deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawhna dingun na hanciam un.  
			</verse>
			<verse book="61" chapter="3" verse="9">Mi pawlkhatte' ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deihloin na vekpi-un na kisik ding uh deih ahih manin hong pai nailohna pen note hong khualna hizaw hi.
			</verse>
			<verse book="62" chapter="1" verse="9">Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi.
			</verse>
			<verse book="62" chapter="2" verse="16-17">Banghang hiam cihleh pumpi deihna, mit tawh mu-in i deihte, leh mite' kisaktheihpih nate ahi leitung nate khempeuh pen Pa Pasian tawh a kizom thu hilo a, leitung tawh a kizom thu a hihi. 17 Leitung nate leh leitung deihnate a beibei ding hita a, ahi zongin Pasian' deihna bangin a gamta mite pen kip tawntung ding hi. 
			</verse>
			<verse book="62" chapter="3" verse="2">Ka lawm itte aw, eite' pianzia ding taktak a telin hong kilat nailoh hangin tu-in Pasian' tate ihi hi. Ahi zongin Christ hong kilat ciangin ama pianzia ahi bang teekteekin mu ding ihih manin amah i batna ding thu teltakin i thei hi.
			</verse>
			<verse book="62" chapter="3" verse="10">Hih pen Pasian tate leh Dawimangpa' tate a kilamdan'na a hihi. A manin gamta loin, a Christian mipihte a itlo mi peuhmah, Pasian' tate hilo uhhi.
			</verse>
			<verse book="66" chapter="3" verse="15">Note' gamtatnate ka thei a, vot lah vot vetlo, sa lah sa vetloin na omna uh zong ka thei hi. A vot na hih kei uh leh a sa hi vet le uh cin ka ut hi.

			</verse>
		</category>
		<category id="81">
			<verse book="2" chapter="15" verse="18">{ Topa } in uk tawntung ding hi," a ci uhhi.
			</verse>
			<verse book="13" chapter="16" verse="31">Vantung kipak hen la, leitung lungdam ta hen; minam khempeuhte lakah, "{ Topa } maang hi!" amaute in ci ta uh hen.
			</verse>
			<verse book="13" chapter="29" verse="11-12">{ Topa } aw, liatna, vangliatna, minthan'na, guazawhna, leh min liatnate nangma-a' ahi hi; Banghang hiam cihleh vantung leh leitungah a om khempeuh zong nangma-a' a hihi. { Topa } aw, kumpi gam nangma-a' hi a, tuate khempeuh tungah nang a lutangin hong kisangsak hi. 12 Hauhna leh minphatna nangma kiang pan hong pai a, nangmah in na khempeuh tungah na uk hi. Na khutsungah vangliatna leh minthan'na om a, liatsakna ding leh thakhauhsakna ding na khutsungah om hi.
			</verse>
			<verse book="19" chapter="9" verse="7-8">{ Topa } ahih leh kumpi za-ah tu ngitnget a, thukhenna dingin a tokhom a bawl hi. 8 Leitung mite' thu a mantakin khen a, a kilawm bangin mite' thu a khen hi.
			</verse>
			<verse book="19" chapter="24" verse="10">Hih a minthang Kumpipa kua ahi hiam? Vanglian{ Topa, } minthang Kumpipa a hihi.
			</verse>
			<verse book="19" chapter="45" verse="6">Na kumpi tokhom siangtho kip tawntung hi. Na kumpi ciangkhut thumanna ciangkhut hi a,
			</verse>
			<verse book="19" chapter="47" verse="7-8">Banghang hiam cihleh Pasian pen leitung khempeuhte' kumpi a hihi. La sakna tawh amah phat un! 8 Pasian in minamte uk a, a tokhom siangtho tungah Pasian tu hi.
			</verse>
			<verse book="19" chapter="93" verse="1-2">{ Topa } in uk a, vangliatna kumpi puan kisilhsak hi. { Topa, } kumpi puan kisilhsak a, thahatna tawh amah kidim hi. Leitung kikipsak a, kiling ngeilo ding hi. 2 Tanglai pek panin na tokhom a kipsa hi a, nang pen a tawntunga om na hi hi.
			</verse>
			<verse book="19" chapter="103" verse="19">{ Topa } in vantungah ama tokhom phutkhin a, amah in mun khempeuh a uk hi.
			</verse>
			<verse book="19" chapter="115" verse="16">Vantung pen { Topa}-a' hi a, ahih hangin leitung pen mihingte tungah hong pia khin hi.
			</verse>
			<verse book="19" chapter="145" verse="11-13">Amaute in na kumpi gam a minthan'na thu gengenin na vangliatna thu sutsut ding uh a, 12 a vanglian nangma sepnate leh na kumpi gam a hoihna, a minthan'nate mi khempeuh tungah kitheisak ding uhhi. 13 Nangma kumpi gam pen a kip tawntung kumpi gam hi a, nangma ukna khang tawntungin a kip hi. A thuciamna khempeuhah { Topa } thutak mahmah a, a gamtatna khempeuhah zong hehpihna a nei a hihi.
			</verse>
			<verse book="23" chapter="2" verse="2-4">Nidang ciangin { Topa}' inn a omna mual pen mual liante lakah a sangpenin kikipsak ding a, mual neute tungah kisangsak ding hi. Tua lai-ah minam khempeuh pai muamua ding uh a, 3 mi tampite hong pai-in, "Hong pai un, amah in ama zialetongte hong hilh theihna ding leh ama lampite i zuih theihna dingin Jacob' Pasian' inn, { Topa}' mualah paito ni," a ci ding uhhi. Banghang hiam cihleh { Topa } in Zion panin thu hong gen ding a, Jerusalem khua panin { Topa}' thuhilhna hong paikhia ding hi. 4 Amah in minamte khatlekhat kikalah thu khenin, mi tampite' thu khensak ding hi. Amaute in a namsaute uh lokhawhna tu, a teipite uh singhiang heuhna temkawi-in a seek ding uhhi. Minam khat leh minam khat kido nawnlo ding uh a, galdo dingin kithawi nawnlo ding uhhi.
			</verse>
			<verse book="23" chapter="11" verse="6-9">Keivom pen tuuno tawh omkhawm ding a, kamkei gialbem pen keelno tawh lumkhawm ding hi. Bawngno leh humpinelkai leh ganhing thaute omkhawm ding uh a, naupangno khat nangawn in tuate hawlzo ding hi. 7 Bawngpi leh vompi in an nekhawm ding uh a, amau' note lumkhawm ding uhhi. Humpinelkai in bawngtal mah bangin buhkung ne ding hi. 8 Nawine naungek, gul gilo' kua vangah kimawl ding a, nawine nawnlo naupang in gul gunei' bu a sawk hangin a gul in tulo ding hi. 9 Ka mual siangtho buppi tungah amaute khatlekhat kiliamsak lo ding uh a, kisusia lo ding uhhi. Banghang hiam cihleh tuite in tuipi omna a tuamcip mah bangin leitungah { Topa}' thu theihna kidim ding hi.
			</verse>
			<verse book="23" chapter="32" verse="1">En un, ni khat ni ciangin thuman takin kumpi khat in hong uk ding a, uliante in thutang tawh hong uk ding uhhi.
			</verse>
			<verse book="23" chapter="33" verse="22">Banghang hiam cihleh { Topa } pen eite' thukhen, { Topa } pen eite hong ukpa, { Topa } pen eite' kumpi a hihi. Amah in eite hong honkhia ding hi.
			</verse>
			<verse book="23" chapter="37" verse="16">"Vanglian { Topa}, Israel-te' Pasian, Kherub-te tunga a tupa aw, nangmah bek, leitung kumpi gam khempeuhte' Pasian na hi hi. Nangmah in vantung leh leitung na bawl khin hi.
			</verse>
			<verse book="23" chapter="45" verse="18">Vantungte a piangsakpa (amah Pasian!) Leitung piangsakin a bawlpa (a kipsakpa; a awngthawl dingin bawlloin, ten'na dingin leitung a piangsakpa!) { Topa } in hih bangin ci hi: "Kei pen { Topa } ka hi a, kuamah dang omlo hi.
			</verse>
			<verse book="23" chapter="51" verse="4-5">"Ka mite aw, ka thugen hong ngai un. Minamte tungah thu ka hilh a, keima thukham in amaute tungah khuavak tun' ding hi. 5 Manlangin hong pai-in amaute ka honkhia ding hi. Ka gualzawh ding hun hong naita hi. Keimah in minamte ka uk ding hi. Tuipi gei-a gamte in kei hong muang uh a, amaute in keima hotkhiat ding hong ngak uhhi.
			</verse>
			<verse book="23" chapter="52" verse="7">Thuhoih hong puak, kilemna thu a genzak, thuhoih thupha a hong puak, hotkhiatna thu a genzak, Zion tungah, "Na Pasian in uk hi," ci-in mualte kantanin thu hong gen kamtaipa bangzahin hoih ahi hiam?
			</verse>
			<verse book="24" chapter="3" verse="17">Tua hun ciangin Jerusalem khua pen { Topa' } kumpi tokhom kici ding a, Jerusalem khua { Topa' } omna-ah gam khempeuh hong kikhawmin, amaute in amau' mawhnopna lungsim uh a zui tentan nawn kei ding uhhi.
			</verse>
			<verse book="27" chapter="2" verse="44">Tua kumpite a maan laitakun vantung Pasian in a bei thei ngeilo ding kumpi gam a hong phut ding hi. Tua kumpi gam kuamah in zo zolo ding a, tua gam in gamdang khempeuhte zogawpin a kip tawntung ding hi.
			</verse>
			<verse book="27" chapter="7" verse="14">Amah in vangliatna, minthan'na, leh kumpi za ngah ahih manin minam kimte, minam tuamtuamte, paunam tuamtuamte khempeuh in ama na a sem ding uh a hihi. Amah in a tawntungin uk ding a, a kumpi gam a bei ngei kei ding hi.
			</verse>
			<verse book="30" chapter="9" verse="11">Tua ciangin inn tawh kibangin a siasa David ukna gam keimah in ka puahkik ding a, a vang teng hu-in, a sia teng ka puahkik ding a, a nidanga a ngeina lui mah uh ka bangsak kik ding hi.
			</verse>
			<verse book="33" chapter="4" verse="1-3">Mailam hunah { Topa' } biakinn a omna mual, a sangpen mual hong suak ding a, minam tampi in hong zuan ding uhhi. 2 Minam tampite hong pai-in, "Israel mite' Pasian' biakinn, { Topa' } mualah va paito ni. Tua lai-ah ama deihna hong hilh ding a, ama deihna bangin i gamta ding hi," ci ding uhhi. Banghang hiam cihleh Zion panin thuhilhna hong gingkhia a, Jerusalem panin { Topa' } thu hong paikhia hi. 3 Amah in minam tampite' thu khensak ding a, Israel gam panin a gamla pekah a om, minam vangliante' thu khensak ding hi. Amaute in a namsaute uh lokhawhna tu-in seek ding uh a, a teipite uh singhiang heuhna temkawi-in seek ding uhhi. Minam khatlekhat kido nawnlo ding uh a, galkidona theikha nawnlo ding uhhi.
			</verse>
			<verse book="38" chapter="14" verse="9">Tua ciangin { Topa } pen leitung khempeuh' kumpi suak ding a, mi khempeuh in amah bek thei-in bia ding uhhi.
			</verse>
			<verse book="40" chapter="3" verse="2">"Vantung ki-ukna hun hong naita ahih manin na mawhnate uh kisik kik un," a ci hi.
			</verse>
			<verse book="40" chapter="4" verse="16-17">Khuamial sunga a teng mite in khuavak lianpi mu ding uhhi. Sihna gam khuamial sungah a teng mite tungah khuavak hong taang ding hi," ci hi. 17 Tua huna kipan Zeisu in thuhilh ding kipan a, "Vantung ki-ukna hong naita ahih manin kisikin na omzia uh kheel un," ci-in thu a hilh hi.   
			</verse>
			<verse book="40" chapter="5" verse="3">"Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uhhi.  
			</verse>
			<verse book="40" chapter="5" verse="10">Pasian' deihna bangin a gamtat manin bawlsiatna a thuak mite vantung ki-ukna sungah a omte ahih manin thupha ngah mi ahi uhhi.
			</verse>
			<verse book="40" chapter="5" verse="19-20">Tua ahih manin hih thukhamte lakpan a neupente khat bek nangawn zuikha loin, midangte in zong a zuihlohna dingin a gen mite pen vantung ki-ukna sungah mi neupen hi ding uhhi. Ahi zongin hih thukhamte zui-in, midangte in zong a zuihna dingin a hilh mite pen vantung ki-ukna sungah milian hi ding uhhi. 20 Tua ahih manin Pasian' deihna bangin gamtatna ding thu-ah Thukham hilh siate leh Pharisee mite sangin na cihtakzawk uh leh vantung ki-ukna sungah a om thei bek ding na hi uhhi. 
			</verse>
			<verse book="40" chapter="6" verse="10">Na Gam hong piang tahen. Vantungah na deihna a kicin mah bangin, leitungah kicing tahen. (HCN)
			</verse>
			<verse book="40" chapter="6" verse="10">Na ukna hun hong tung henla, vantungah nangma deihna bangin a kigamtat mah bangin leitungah zongh kigamta tahen. (PuKKT)
			</verse>
			<verse book="40" chapter="6" verse="10">Na ukna hun hong tung henla, vantung bangin leitungah zongh na deih bangin kigamta hen. (TDM)
			</verse>
			<verse book="40" chapter="6" verse="10">Na gam hong tung ta hen, vantungah na deihna a kihih bangin, leitung ah zong kihih ta hen. (ZIV)
			</verse>
			<verse book="40" chapter="6" verse="10">Na kumpigam hong piang tahen. Vantung ah na deihna a kisep mah bangin, leitung ah zongh kisem tahen. (ZSV)
			</verse>
			<verse book="40" chapter="6" verse="33">Pasian' Gam leh ama dikna zong masa un. Na zon' uhleh, tua na khempeuh a hong pia thuah ding hi. 
			</verse>
			<verse book="40" chapter="6" verse="33">Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi. (TDM)
			</verse>
			<verse book="40" chapter="6" verse="33">Ahi hangin Pasian kumpigam le ama thumaanna zong masa un. Tua hileh hih nate khempeuh hong piathuah ding hi. (ZIV)
			</verse>
			<verse book="40" chapter="7" verse="11-12">Nisuahna leh nitumna panin mi tampi tak hong pai-in vantung ki-ukna sungah Abraham, Isaac, leh Jacob-te tawh an ne-in sabuai-ah tukhawm ding uhhi. 12 Ahi zongin vantung ki-ukna sungah a om dingin a kingaihsun Israel mite ahih leh pualam khuamialna-ah kilawnkhia ding a, tua lai-ah kapin a hagawi ding uhhi," a ci hi.
			</verse>
			<verse book="40" chapter="7" verse="21-23">"Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kimlo ding uh a, vantungah a om ka Pa' deihna bangin a gamtateng bek lutthei ding uhhi. 22 Tua ni ciangin mi tampi in kei kiangah, ‘Topa, Topa aw, nangma min tawh thu hilhin, nangma min tawh dawite hawlkhia-in, nangma min tawh na lamdang lian tampi bawl hilo ka hi uhhiam?’ hong ci ding uhhi. 23 Tua ciangin keimah in amaute kiangah, ‘Note ka hong thei ngei kei hi. Siatna a gamta mite aw, kei kiang panin kihemkhia un,’ ka ci ding hi.
			</verse>
			<verse book="40" chapter="8" verse="11">Nisuahna leh nitumna panin mi tampi tak hong pai-in vantung ki-ukna sungah Abraham, Isaac, leh Jacob-te tawh an ne-in sabuai-ah tukhawm ding uhhi.
			</verse>
			<verse book="40" chapter="9" verse="35">Tua bangin khuapite leh khuaneute-ah Zeisu pai kawikawi a, a kikhopna uh innte-ah thu hilhin, Pasian' ukna hangin a lungdamhuai thute gen a, natna nam khempeuh a damsak hi.
			</verse>
			<verse book="40" chapter="10" verse="7">Na paina peuh uhah, ‘Vantung ki-ukna hong naita hi,’ ci-in thu va hilh un.
			</verse>
			<verse book="40" chapter="11" verse="11-12">Leitung mi khempeuh sung pan Tuiphumpa Johan a lianpen a hihi. Ahi zongin vantung ki-ukna sungah a neupen i cihte nangawn Johan sangin lianzaw lai hi. 12 Tuiphumpa Johan' thuhilh huna kipan tu ciangdong, mite in vantung ki-ukna thu hong kituhteh gawp uh a, thahatthu hong ciam uhhi.
			</verse>
			<verse book="40" chapter="12" verse="28">Note' ngaihsut bang hiloin, Pasian' Kha in dawi hawlkhiatna ding vangliatna kei tungah hong pia ahih manin note lakah Pasian' ukna hun hong kipan khin ahihna hong kilang hi.
			</verse>
			<verse book="40" chapter="13" verse="11">Zeisu in, "Vantung ki-ukna tawh kisai thusim note tungah hong kihilh a, ahi zongin amaute tungah kihilhlo hi. 
			</verse>
			<verse book="40" chapter="13" verse="31-33">Tua ciangin Zeisu in thugentehna dang khat gen leuleu a, "Vantung ki-ukna pen bang tawh kibang hiam cihleh, mi khat in a lo sungah a vawh ankam tang tawh kibang hi. 32 Khaici khempeuh lak panin ankam tang a neupen a hihi. Ahi zongin a khan'khit ciangin ankung lakah a golpen suak ahih manin vasate in a hiang tungah bu a tomtheihna zah ding ciang hong suak thei hi," a ci hi. 33 Tua ciangin thugentehna khat mah gen leuleu a, "Vantung ki-ukna pen bang tawh kibang hiam cihleh, nupi khat in annel seu thum dim mek manin silngo sawh a, a vekpi-in silngo in zelin a pawmsak tawh kibang hi," a ci hi.
			</verse>
			<verse book="40" chapter="13" verse="38-39">Lolai pen leitung hi a, taangci hoih i cih pen Pasian' ukna sungah a om mite ahi uhhi. Tahumte pen Gilopa tawh a kipawl mite hi a, 39 tahum tang a vawh galpa pen Dawimangpa a hihi. Anlak hun pen leitung beina ding hun hi a, anla nasemte pen vantung mite a hihi.
			</verse>
			<verse book="40" chapter="13" verse="44-48">"Vantung ki-ukna pen lolai-ah a kiseel sum tawh kibang hi. Mi khat in a muh ciangin limtakin a seelpha hi. Amah lungdam mahmahin a inn-ah ciahpah a, a neih khempeuh a zuak khit ciangin tua lo a lei hi. 45 "Vantung ki-ukna pen sumbawlpa in a zon' kep hoihpente tawh zong kibang hi. 46 Sumbawlpa in a manpha diak pawl kep khat a muh ciangin ciahpahin a neih khempeuh a zuak khit ciangin tua kep a lei hi. 47  "Vantung ki-ukna pen tui sungah kipai-in ngasa namkim a awkna ngen tawh zong kibang hi. 48 Ngasa tampi tak a awk ciangin ngabengte in tui gei-ah a ngen uh kaikhia-in tusuk uh a, nektheih ding ngasate, paipel sungah guangin, nektheihloh ding ngasate, a lawnkhia uhhi.
			</verse>
			<verse book="40" chapter="16" verse="19">Vantung ki-ukna sung lutna ding tawhtangte, nangma tungah ka hong pia ding a, hih leitungah hoihlo na cihte, vantungah zong a hoihlo hi ding a, hih leitungah hoih hi na cihte, vantungah zong a hoih hi ding hi," a ci hi. 
			</verse>
			<verse book="40" chapter="18" verse="3-4">"A man mahmahin note kiangah kong genin-ah: Note kikheelin naupang na bat kei uh leh vantung ki-ukna sungah na lut ngei kei ding uhhi. 4 Hih naupang bangin a kiniamkhiat mite, vantung ki-ukna sungah a lianpen hi ding hi.  
			</verse>
			<verse book="40" chapter="19" verse="14">Zeisu in, "Vantung ki-ukna pen naupangte tawh a kibang mite-a' ding ahih manin, tua naupangte ka kiangah hong paipihsak unla, khaktan kei un," a ci hi.
			</verse>
			<verse book="40" chapter="20" verse="1">"Bang hang hiam cih leh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo neipa tawh kibang hi.
			</verse>
			<verse book="40" chapter="21" verse="28-32">Tua ciangin Zeisu in amaute kiangah, "Note in bangci ngaihsut na hi uhhiam? Mi khat in tapa nih nei hi. A ta uzaw kiangah, ‘Ka ta aw, tuni-in leenggah lo-ah va kuan in,’ ci-in a sawl ciangin 29 amah in, ‘Kuan nuam kei ing,’ ci napi-in a lungsim kikheelin a kuankik hi. 30 Tua ciangin a ta nauzaw kiangah tua mah bangin va ci a, ‘Pa aw, va kuan mah ning,’ ci napi-in a kuan kei hi. 31 Hih tapa nihte sung panin a koi bel pen a pa' deih bangin gamta ahi hiam?" a ci hi. Amaute in, "A ta uzaw a ta hi," a ci uhhi. Tua ciangin Zeisu in amaute kiangah, "Note kiangah a mantaka kong genin-ah: Pasian' ukna sungah note sangin siahdongte leh numei paktatte lut masazaw ding hi. 32 Banghang hiam cihleh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte leh numei paktatte in a um uhhi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uhhi.
			</verse>
			<verse book="40" chapter="22" verse="2-14">"Vantung ki-ukna zia pen a tapa-a' dingin mo pawi a bawl kumpipa' gamtatzia tawh kibang hi. 3 Mo pawi siim dingin a khohsa mite a sam dingin a nasemte sawl a, ahi zongin kuamah pailo hi. 4 Tua ciangin nasem dangte sawl leuleu a, ‘Ka khohsaksa mite kiangah hih bangin va gen un: Ka bawngtalte leh ka bawngno thaute kigo khin a, nitak an a minsa-in a om banah, na khempeuh a mansa-in om khinta hi. Mo pawi an ne dingin hong pai ta un, ci hi, ci-in va gen un,’ a ci hi. 5 Ahi zongin a khohsa mite in na thusimlo uh a, pawlkhat in lo na kuansanin, pawlkhat in a sumbukah na paisanin, 6 adangte in a nasemte manin a na satgawp khit uh ciangin a na that uhhi. 7 Kumpipa zong heh mahmah a, a galkapte kuansakin tua mi thatte a thahsak khit ciangin a khua a haltumsak hi. 8 Tua ciangin a nasemte kiangah, ‘Mo pawi an a baihsa-in om a, ahi zongin ka sap mite a ne dingin a kilawmlo mi a suak uhhi. 9 Tua ahih manin lamlianpi-ah va pai unla, mi na muh zahzah uh hong sam un,’ a ci hi. 10 Nasemte zong lamlianpi-ah va pai uh a, mihoih mi hoihlo ciloin a muh khempeuh uh va kaikhawm uh ahih manin mo pawi bawlna innsung dimin leengla hong om hi. 11 "Kumpipa, a leenglate a en dingin a hong lut ciangin mo pawi siimna puan a silhlo mi khat a mu hi. 12 Ama kiangah, ‘Lawm aw, mo pawi siimna puan silhlopi-in hih lai-ah hong bangci luttheih na hi hiam?’ a cih ciangin tua mipa in a cihna ding a thei kei hi. 13 Tua ciangin kumpipa in a nasemte kiangah, ‘A khut a khe hen unla, pualam khuamialna lakah lawnkhia un; tua lai-ah kapin a hagawi ding hi,’ a ci hi. 14 "Banghang hiam cihleh mi tampi a kisap hangin tawm bek a kiteel hi," a ci hi.
			</verse>
			<verse book="40" chapter="23" verse="13">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in vantung ki-ukna sungah mite a lut theihlohna dingin kong na khakcip uhhi. Note lah na lutnuam kei uh a, a lutnuamte lah na lutsak kei uhhi. 
			</verse>
			<verse book="40" chapter="24" verse="14">Tua ciangin mi khempeuh tungah teci ahi dingin Pasian' hong ukna hangin a lungdamhuai thu, leitung khempeuhah kihilh ding hi. Tua khit ciangin beina hong tung ding hi.
			</verse>
			<verse book="40" chapter="25" verse="1-4">"Tua hun ciangin vantung ki-ukna zia pen zinei thakpa a uap dingin a meivak uh tawh a pai nungak sawmte tawh kibang ding hi. 2 Nungak sawmte sung panin nga pil uh a, nga hai uhhi. 3 Tua a haite in a meivak sung uhah a tui thunthuah lopi-in pai uh a, 4 ahi zongin a pil nungak ngate in a dimtakin thunin a pai uhhi.
			</verse>
			<verse book="40" chapter="25" verse="34">Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note-a' dingin a kibawlkholsa gamnuam hong luah un.
			</verse>
			<verse book="40" chapter="26" verse="29">Note kiangah kong genin-ah: Ka Pa' Ukna sungah note tawh leenggahzu thak ka dawnkik ni matengin leenggahzu ka dawnkik nawn kei ding hi," a ci hi.
			</verse>
			<verse book="41" chapter="1" verse="15">"A hunhoih hong tungta a, Pasian' Uk ding hun hong kipanta hi. Na mawhna uh kisikkik unla, hih Lungdamna Thuthak um un," ci-in a hilh hi.
			</verse>
			<verse book="41" chapter="4" verse="26-32">Tua ciangin Zeisu in, "Pasian' Ukna pen mi khat in a lolai-ah a vawh khaici tawh kibang hi. 27 Khaici vawhpa zanin ihmu a, zingsangin tho-in sunin a nasep ngeiteng a sem hi. Tua kikal sungin a khaici na po-in na khang a, ahi zongin tua a khan'theihna zia amah in a thu theilo hi. 28 Leitang in ama thu-in na khangsaktawm a, a masa-in a tehno, tua ciangin a kung, tua ciangin a tak a om dongin na khangsak hi. 29 An a min ciangin anlak ding hun ahih manin amah in a phiaukawi tawh an at ding a kipan hi," a ci hi. 30 Tua ciangin Zeisu in, "Pasian' Ukna bang tawh kibang ci ding a, i gentelna dingin bang thugentehna zang ding ihi hiam? 31 Leitunga om khaici khempeuh lakah a neupenpen ankam tang tawh kibang hi. Mi khat in tua ankam tang lei-ah vawh a, 32 tawlkhat khit ciangin hong po-in hong khangto a, khaikung khempeuh lakah a golpen pawl hong suak hi. A kung golin a hiangte zaii ahih manin ama liim sung a hiang kawmah vasate in bu a tom uhhi," a ci hi.  
			</verse>
			<verse book="41" chapter="9" verse="1">Tua ciangin Zeisu in a thugen zomlai a, "Hih lai-a a om mi pawlkhatte a sih ma-in vanglianpi tawh Pasian' Ukna hong tung taktak ding ahihna thu phawk un," a ci hi.
			</verse>
			<verse book="41" chapter="10" verse="14">Zeisu in tua thu a phawk ciangin a heh suak a, a nungzuite kiangah, "Naupangte kham kei unla, ka kiangah hong paisak un. Banghang hiam cihleh Pasian' Ukna sungah hih bang mite a om a hihi.
			</verse>
			<verse book="41" chapter="10" verse="23-25">Zeisu in a kiima om a nungzuite enin amaute kiangah, "Pasian' Ukna sungah mihaute a lutding uh bangzah takin haksa ahi hiam?" a ci hi. 24 Nungzuite in hih thu a zak uh ciangin lamdangsa uh a, ahi zongin Zeisu in a thugen zomlai-in, "Tate aw, Pasian' Ukna sungah lutding bangzah takin haksa ahi hiam? 25 Pasian' ukna sungah mihau khat a lutding sangin phim bilvang sungah kalaoh khat a lutding baihzaw lai hi," a ci hi.
			</verse>
			<verse book="41" chapter="12" verse="34">Zeisu in hih mipa' thugenzia hoihsa ahih manin, "Pasian' Ukna sungah a om dektak mahmah na hi hi," a ci hi. Tua khita kipanin Zeisu kiangah kuamah in thu dong ngam nawnlo uhhi.
			</verse>
			<verse book="41" chapter="14" verse="25">Pasian' Ukna sungah leenggahzu thak ka dawnkik ni matengin leenggahzu a dawn nawnlo ding ka hihna thu limtakin thei un," a ci hi.
			</verse>
			<verse book="41" chapter="15" verse="43">mite in a zahtak, ulian vaihawmte lakah a kihel, Pasian' Uk ding hun zong a lamen, Arimathea khuami Joseph, hangtakin Pilat kiangah hong pai-in Zeisu' luang a hong ngen hi.
			</verse>
			<verse book="42" chapter="1" verse="33">Jacob suanlekhakte' kumpi hi paisuak ding a, ama ukna bei hun cih om ngeilo ding hi," a ci hi.
			</verse>
			<verse book="42" chapter="4" verse="43">Ahi zongin amah in, "Pasian' Ukna hangin Lungdamna Thu a hilh ding mahin a hong kisawl ahih manin khua dangte-ah zong ka va hilh ding hi," a ci hi.
			</verse>
			<verse book="42" chapter="6" verse="20">Tua ciangin Zeisu in a nungzuite en a, "No mizawngte Pasian' Ukna sungah om na hih manun thupha ngah mi na hi uhhi.
			</verse>
			<verse book="42" chapter="8" verse="1">Tuazawh tawlkhat khit ciangin khuapite leh khuaneute-ah a ban banin Zeisu pai a, Pasian' Ukna hangin Lungdamna Thu hilhin a vak kawikawi hi. Tua a vak kawikawina-ah nungzui sawmlenihte,
			</verse>
			<verse book="42" chapter="9" verse="2">Tua ciangin Pasian' Ukna thu a hilh ding leh cinatnate a damsak dingin kuankhia sakin
			</verse>
			<verse book="42" chapter="9" verse="27">Ke'n kong cihin-ah, hih lai-ah a om mi pawlkhatte in Pasian' Ukna a muh khit uh matengin silo ding uh ahihna phawk un," a ci hi.
			</verse>
			<verse book="42" chapter="10" verse="9">tua khuasunga cinate damsak un. A khuamite kiangah, ‘Pasian' Ukna ding hun note-a' dingin hong naita hi,’ ci-in gen un.
			</verse>
			<verse book="42" chapter="11" verse="2">Zeisu in amaute kiangah, "Hih bangin na ngen ding uhhi: ‘Pa aw, na min siangtho kizahtak hen la,—- na Ukna hun hong tung ta hen.
			</verse>
			<verse book="42" chapter="11" verse="20">Note' ngaihsut bang hiloin, ke'n Pasian' vangliatna tawh dawite hawlkhia ka hih manin, note kiangah Pasian' Ukna hun hong tungta ahihna phawk un.
			</verse>
			<verse book="42" chapter="12" verse="32">Tua ciangin Zeisu in, "Tuuhon tawmnote aw, lau-in lunghimawh kei un. Na Pa un ama Ukna sungah ukna thu a nei dingin a hong sehsa a hihi. 
			</verse>
			<verse book="42" chapter="13" verse="18-21">Tua ciangin Zeisu in, "Pasian' Ukna bang tawh kibang a, bang tawh genteh ding ka hi hiam cihleh: 19 Mi khat in a lo-ah a vawh ankam tang khat tawh kibang hi. Tua ankam tang hong khangin kung golpi hong suak a, vasate in a hiang tungah bu a tom thei uhhi," a ci hi. 20 Tua ciangin Zeisu in, "Pasian' Ukna bang tawh genteh leuleu ding ka hi hiam cihleh: 21 Nupi khat in annel lom sungah a sawh silngo tawh kibang hi. Tua silngo in a annel lom khempeuh a pawmsak hi," a ci hi.
			</verse>
			<verse book="42" chapter="13" verse="28-29">Pasian' Ukna sungah Abraham, Isaac, Jacob, leh kamsangte khempeuh a omna mu napi-in, note a pualamah hong kihawlkhiat ciangin tua huna na kahna uh leh na ha gawina uh bangzah takin nasia ding ahi hiam? 29 Nisuahna leh nitumna, leilu leh leitaw lam panin mite hong pai-in Pasian' Ukna sung sabuai kiimah tukhawm ding uhhi.
			</verse>
			<verse book="42" chapter="14" verse="15">An ne-a a tutpih mite khat in hih thu a zak ciangin Zeisu kiangah, "Pasian' Ukna sungah an ne-a a tu mite bangzahin mi hampha ahi uhhiam?" a ci hi.  
			</verse>
			<verse book="42" chapter="16" verse="16">"Tuiphumpa Johan' hun ciangdong Moses Thukham leh kamsangte' thugente pen zuih belin kinei a, ahi zongin Pasian' Ukna hangin Lungdamna Thu a kihilh huna kipanin hih thu-ah mi khempeuh hong kituhteh uhhi.
			</verse>
			<verse book="42" chapter="17" verse="20-21">Khatvei Pharisee mite pawlkhat in, cik ciangin Pasian' Ukna hun hong tung ding ahi hiam, ci-in Zeisu dong uh a, Zeisu in, "Pasian' Ukna pen mit tawh muhtheihin hong tunglo ding hi. 21 Hih lai-ah om hi, hua lai-ah om hi, cih bangin kuama gentheih hilo hi. Banghang hiam cihleh note lakah Pasian' Ukna hong om khinzo hi," ci-in a dawng hi. 
			</verse>
			<verse book="42" chapter="18" verse="15-17">Zeisu in thupha a piaksak ding a deihna-un mi pawlkhat in a naupangnote nangawn uh Zeisu kiangah hong paipih uhhi. A nungzuite in hih thu a theih uh ciangin amaute na taii uhhi. 16 Ahi zongin Zeisu in naupangnote sam a, "Naupangte hong pai ding khaktan kei un; ka kiangah hong paisak un. Banghang hiam cihleh naupang a bang mite pen Pasian' Ukna sungah om thei bek hi. 17 Ke'n kong cihin-ah, naupang bangin Pasian' Ukna a manglo peuhmah Pasian' Ukna sungah om theilo ding hi," a ci hi.  
			</verse>
			<verse book="42" chapter="19" verse="11-12">Zeisu pen Jerusalem khua a tung dektak hi a, Pasian' Ukna hun hong tung kuanta ding hi, ci-in mite in zong ngaihsun uh ahih manin, mite in ama thugen a na ngaih laitakun Zeisu in amaute kiangah thugentehna khat genthuah lai a, 12 "Khatvei, ulian khat om a, kumpi za a lakkhit ciangin a ciahkik dingin gamlapi gamah a pai dingin a dingkhia hi.
			</verse>
			<verse book="42" chapter="22" verse="18">Banghang hiam cihleh Pasian' Ukna hun hong tun' mateng, tu-a kipanin leenggahzu ka dawn nawn kei ding hi," a ci hi.
			</verse>
			<verse book="42" chapter="23" verse="50-51">Tua laitakin Joseph a kici mi khat om a, Judea gamsunga om Arimathea khuami a hihi. Amah pen mihoih, a zahtakhuai mi khat hi a, Pasian' Uk ding hun lamenin a ngakngak mi khat a hihi. Amah pen ulian thuvaihawm sunga kihel hi a, ahi zongin a lawmte' vaihawmna leh a nasepnate uh thukimpih lo hi.
			</verse>
			<verse book="43" chapter="3" verse="3-5">Zeisu in, "A mantakin kong genin-ah, mi khatpeuh a suahkik kei leh Pasian' Ukna sungah lut theilo ding hi," a ci hi. 4 Tua ciangin Nikodemas in, "Mi khat a teek khit ciangin bangci suahkik thei ding ahi hiam? A nu' sungah lutkikin suakkik thei ding ahi hiam?" ci-in a dot ciangin 5 Zeisu in, "A mantakin kong genin-ah, mi khatpeuh tui leh Khasiangtho tawh a suahkik kei leh Pasian' Ukna sungah lut theilo ding hi. 
			</verse>
			<verse book="43" chapter="11" verse="25-26">Ke'n kong cihin-ah, hih lai-ah a om mi pawlkhatte in Pasian' Ukna a muh khit uh matengin silo ding uh ahihna phawk un," a ci hi.
			</verse>
			<verse book="43" chapter="18" verse="36">Tua ciangin Zeisu in, "Keima ukna pen hih leitung gam hilo hi. Keima ukna hih leitung gam hi leh Jerusalem khua-a Jew mi uliante' khutsungah hong kipiak lohna dingin ka nungzuite in a do ding uhhi. Tua ahih manin keima ukna pen hih leitung tawh kizomlo hi," a ci hi. 
			</verse>
			<verse book="44" chapter="1" verse="3">Ama sih khitzawh ni sawmli sung amaute tungah tam veipi kilang a, amah a nungta taktak ahihna teltakin a kithei a hihi. Amaute in amah mu uh a, Pasian' Ukna thu amaute tungah a gen hi.
			</verse>
			<verse book="44" chapter="8" verse="12">Ahi zongin Pasian' Ukna Lungdamna Thu leh Zeisu Christ thu, Philip' gente a up uh ciangin, numei pasal a um khempeuh tui a kiphum uhhi.
			</verse>
			<verse book="44" chapter="14" verse="22">Thu um mite a upna uhah citakin a omna dingun hanthawnin tha pia uh a, "Pasian' Ukna sungah i omtheihna dingin haksatna tampi thuak ding hi hang," ci-in a hilh uhhi. 
			</verse>
			<verse book="44" chapter="19" verse="8">Tua ciangin Paul in kikhopna innsungah hangtakin kha thum sung thu hilh a, mite in Pasian' Ukna thu a upzawhna dingun nakpi takin a gen hi.
			</verse>
			<verse book="44" chapter="20" verse="25">"A beisa hunah Pasian' Ukna thu a hilhin note lakah kong vak kawikawi a, ahi zongin tu-in kuamah in nong muhkik nawnloh ding uh ka thei hi.
			</verse>
			<verse book="44" chapter="28" verse="23">Tua ahih manin Paul tawh a kimuhna ding uh a ni khat seh uh a, tua a kiciam ni-un Paul a zintun'na munah Jew mite tampi tak a kikhawm uhhi. Paul in zingsanga kipan nitak dongin amaute tungah Pasian' Ukna thu gentel a, Zeisu' thu man hi, ci-in a uptheihna dingun Moses Thukham leh kamsangte' laigelhte siksanin a gen hi.
			</verse>
			<verse book="44" chapter="28" verse="31">Amah in Pasian' Ukna thu, leh Topa Zeisu Christ' thu, hangtakin a ututin genin a hilh hi.
			</verse>
			<verse book="45" chapter="14" verse="17">Banghang hiam cihleh Pasian' Ukna pen nek leh dawn tawh a kisai thu hilo a, Khasiangtho hangin i ngah Pasian' deih bangin gamtatna, kilemna, lungdamna, cihte hizaw hi.  
			</verse>
			<verse book="46" chapter="6" verse="9-10">Migilote, Pasian' Ukna sungah a lut hetlohna ding thu na thei uhhi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal leh pasal a khialte, 10 a gutate, a huaihamte, zukhamte, mi gensiate, ahih kei leh mi' na a sutte khat beek, Pasian' Ukna sungah lutthei hetlo ding hi.
			</verse>
			<verse book="46" chapter="15" verse="50">Sanggamte aw, note kiangah ka hong gennop thu in: Pasian' Ukna sungah hih leitung silesa pumpi lut theilo ding a, a siathei pumpi pen a siatheilo pumpi suak theilo ding hi. 
			</verse>
			<verse book="48" chapter="5" verse="19">Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, 20 milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, 21 en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi.
			</verse>
			<verse book="48" chapter="5" verse="21">en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi. 
			</verse>
			<verse book="51" chapter="1" verse="13-14">Amah in khuamial vangliatna panin eite hong honkhia-in, a lungmuan'huaina mun, a it a Tapa' ukna sungah hong koih a, 14 tua a Tapa in eite hong khahkhia a, i mawhna hong kimaisak khinta hi.
			</verse>
			<verse book="53" chapter="1" verse="5">Tu-a na thuaknate uh hangin Pasian' Ukna sungah a om dingin a kilawm mi suak na hih manun Pasian' thukhenna a man ahihna hong kilangsak hi.
			</verse>
			<verse book="66" chapter="3" verse="21">Keimah zong gualzo-in ka Pa' tokhomah ka tutkhawm uh mah bangin a gualzote khempeuh zong kei tawh ka tokhom tungah hong tutkhawm theihna dingun thu ka pia ding hi.
			</verse>
			<verse book="66" chapter="5" verse="10">Pasian' na a sem dingin siampi za leh kumpi za na pia a, amaute in leitung ukin a om ding uhhi," a ci uhhi.
			</verse>
			<verse book="66" chapter="22" verse="5">Topa Pasian pen amaute' khuavak hi-in, a tawntungin amaute in uk paisuak ding uh ahih manin khuamial hun cih om nawnlo ding a, khua a vaksak ding meivak leh nitaang cihte kisamlo ding uhhi.

			</verse>
		</category>
		<category id="82">
			<verse book="1" chapter="15" verse="1">Hih thute khit ciangin mang sungah { Topa' } thu Abram' tungah hong tung a, "Abram aw, lau kei in. Keimah in lauhuaina panin nang ka hong hu ding a, na thaman lian mahmah ding hi," a ci hi.
			</verse>
			<verse book="2" chapter="14" verse="14">{ Topa } in note-a' dingin hong dosak ding a, note ahih leh na om hithiat ding uhhi bek hi," a ci hi.
			</verse>
			<verse book="3" chapter="20" verse="7">Tua ahih ciangin note ki-ap unla siangtho un; Banghang hiam cihleh kei pen { Topa } na Pasian uh ka hihi.
			</verse>
			<verse book="5" chapter="31" verse="6">Thahat unla, hang un. Lau kei unla, amaute kihta kei un. Banghang hiam cihleh note tawh hong paipa pen { Topa } na Pasian uh a hihi. Note hong cimawhsaklo ding a, hong nusialo ding hi," a ci hi. 
			</verse>
			<verse book="6" chapter="1" verse="5">Na nuntak sung tawntung kuamah in na mai hong khak zolo ding hi. Moses tawh ka om mah bangin nang tawh zong kong om ding hi. Nang kong tamasak kei ding a, kong nusia kei ding hi. 
			</verse>
			<verse book="6" chapter="1" verse="9">Thu hong pia khin hilo ka hi hiam? Thahat in la hang in. Lau kei in la lungkia kei in; Banghang hiam cihleh na paina peuhpeuhah { Topa } na Pasian nang tawh hong om hi," a ci hi. 
			</verse>
			<verse book="18" chapter="5" verse="17">"Pasian in a taii mite mi nuamsa hizaw ahih manin, Vanglianpa' taiina thupi san' in.
			</verse>
			<verse book="19" chapter="18" verse="2">{ Topa } pen keima suangpi, ka munkip muan'huai, kei a hong honkhiapa, ka Pasian, ka suangpi, ka belhpa, ka lum, ka kihotkhiatna ki, ka munkip a hihi. 
			</verse>
			<verse book="19" chapter="22" verse="24">Banghang hiam cihleh amah in a thuak mi' gimna simmawh bawllo a, zong kihbawl lo hi. Ama kiang pan a mai seello a, ama tungah a koh ciangin, amah in a za hi.
			</verse>
			<verse book="19" chapter="27" verse="4-5">{ Topa' } tung panin na khat ka ngen khin a, tua ngenin ka zon' ding pen: { Topa' } inn sungah ka khan' tawntungin om ding, { Topa' } hoihna et ding leh ama biakinn sungah thu dot dingte a hihi. 5 Banghang hiam cihleh haksat hun ciangin amah in a buk sungah kei hong seel ding hi. A puanbuk khuhna nuai-ah kei hong seel ding a, a sangna suang tungah kei hong koih ding hi.
			</verse>
			<verse book="19" chapter="27" verse="14">{ Topa } muang in. Thakhauh in la, na lungsim hangsakin, { Topa } muang in.
			</verse>
			<verse book="19" chapter="30" verse="5">Ama hehna tomno sung bek hi a, ama hong deihsakna pen khang tawntung-a ding a hihi. Zan hun sungteng kahna omkha mah ding a, ahih hangin zing khuavak tawh nuamna hong tung hi.
			</verse>
			<verse book="19" chapter="34" verse="8">{ Topa } tawh kikhawl phot unla, ama hoihna thei un! Amah a beel mite mi lungdam ahi uhhi.
			</verse>
			<verse book="19" chapter="34" verse="18">Lungsim kitamzante kiangah { Topa } hong om a, lungsim zangawpte a hon hi.
			</verse>
			<verse book="19" chapter="37" verse="3-6">{ Topa } muang in la, gamtat hoih in. Gam nuamah teng in la, thumanin om in. 4 { Topa } sungah lungkim in; amah in na deihna hong pia ding hi. 5 { Topa } tungah na vai teng ap in. Amah muang in; amah in hong sem ding hi. 6 Amah in nangma dikna khuavak bangin, nangma thumanna nitaang bangin hong langsak ding hi.
			</verse>
			<verse book="19" chapter="40" verse="1-2">{ Topa } lamenin ka ngak ngiungeu a, amah kei lam hong nga-in ka kikona aw hong za hi. 2 Dahna dum sung, buannawng panin kei hong kaikhia-in suangpi tungah ka khete nga a, ka khesikna mun a muan'huaisak hi.
			</verse>
			<verse book="19" chapter="40" verse="17">Kei ahih leh zawngin ka cimawh a, ahih hangin { Topa } in kei hong mangngilhlo hi. Nang pen kei hong huhpa leh hong honkhiapa na hi hi. Zekai kei in, ka Pasian aw.	
			</verse>
			<verse book="19" chapter="46" verse="1">Pasian, i belh leh i thahatna hi a, haksat hunin a hong huh pahpahpa a hihi. 
			</verse>
			<verse book="19" chapter="48" verse="14">Hih pen eima Pasian hi a, a tawntungin eima Pasian hi, ci-in khangkikte tungah na gen theihna dingun Zion kiimvelin pai-in, a tausang phazah sim unla, a kulh phungmai a hoih mahmahte ngaihsunin, a phualpi muan'huaite va nawk kim un. Amah pen a tawntungin lam hong lak dingpa a hihi.
			</verse>
			<verse book="19" chapter="55" verse="22">{ Topa } tungah na vangik nga in, amah in hong huh ding hi. Amah in mi thumante kilingsak ngeilo ding hi.
			</verse>
			<verse book="19" chapter="68" verse="20">Eite' Pasian pen hong honkhia Pasian hi a, sihna pan a hong suaktasak Topa { Pasian } a hihi.
			</verse>
			<verse book="19" chapter="73" verse="26">Ka lungsim leh ka pumpi zawngkhal khading a, ahih hangin Pasian pen ka lungsim hatna leh keima-a' hi tawntung ding hi.
			</verse>
			<verse book="19" chapter="121" verse="3-8">Amah in ka khe taalsaklo ding a, kei hong kempa lusulo ding hi. 4 En un, Israel a kempa lusulo a, zong ihmulo hi. 5 { Topa } in nang hong cing ding a, nangmah a hong hu dingin na kiangah hong om hi. 6 Sunin ni in nang hong gimsaklo ding a, zanin kha in zong nang hong sukhalo ding hi. 7 { Topa } in siatna khempeuh panin nang hong hu ding a, amah in a muan'huai-in nang hong kem ding hi. 8 { Topa } in tu-a kipan a tawntungin na vaksuk na vaktohna-ah nang hong kem ding hi.
			</verse>
			<verse book="19" chapter="145" verse="16">Nangmah in na khut na hong a, nuntak husan'na a nei khempeuhte' deihna a kicingin na pia hi.
			</verse>
			<verse book="23" chapter="28" verse="29">Hih zong Vanglian { Topa}' kiang pan a hong pai thu a hihi. Amah pen thu lamlahna-ah lamdang mahmah a, pilna-ah lian mahmah hi.
			</verse>
			<verse book="23" chapter="40" verse="31">Ahih hangin { Topa } a muang mite a tha uh dimkik ding a, muvanlai bangin kha tawh leengto-in, amaute tai napi-un tawllo ding uh a, amaute lam pai napi-un gimlo ding uhhi.
			</verse>
			<verse book="23" chapter="41" verse="10">nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi. 
			</verse>
			<verse book="23" chapter="41" verse="13">Banghang hiam cihleh keimah { Topa } na Pasian in na khut taklam ka len hi. "Lau kei in, nangmah kong huh ding hi," nang tungah a hong cipa keimah ka hihi.
			</verse>
			<verse book="23" chapter="43" verse="1-2">Ahih hangin Jacob aw, nangmah hong piangsakpa, Israel aw, nangmah hong bawlpa, { Topa } in tu-in hih bang ci hi: "Hong honkhia khin ka hih manin lau kei in. Na min tawh kong sam khinzo a, nang pen kei-a' na hi hi. 2 Tuite na kantan ciangin nang kong ompih ding a, gunte na kantan ciangin tui in hong tuumlo ding hi. Mei kantanin na pai ciangin na kang kei ding a, meikuangte in nang hong kangtumlo ding hi.
			</verse>
			<verse book="23" chapter="43" verse="19">Tu-in a thak na khat ka bawl a, tu-in hong piangkhia hi. Note in theilo na hi uhhiam? Gamlakah lam lianpi khat ka bawl ding a, sehnel gamsungah gunte ka luangsak ding hi. 
			</verse>
			<verse book="23" chapter="49" verse="15">Ahih hangin { Topa } in, "Ama sung panin a suak a tapa a hehpihlo ding zahin nupi khat in ama nawi a teep naungek mangngilh thei ding ahi hiam? Hihte nangawn in mangngilhkha thei ding a, ahi zongin keimah in kong mangngilh kei ding hi.  
			</verse>
			<verse book="23" chapter="50" verse="4">A lunggim mite ka thahatsak theihna dingin Topa { Pasian } in ka gen ding thu hong hilh khin hi. Ama hong hilhnate a ngai dingin zingsang simin lawpna hong guan' hi.
			</verse>
			<verse book="23" chapter="54" verse="4">Lau kei in, maizumna na thuak kei ding hi. Cihna ding theiloin om kei in; maizumin nang hong kikoihlo ding hi. Banghang hiam cihleh na khangno lai-in na zulhtatna leh na meigon'na hangin hong kikonate na phawkkha nawn kei ding hi.
			</verse>
			<verse book="23" chapter="59" verse="1-2">A honkhia zolo dingin { Topa } zawngkhallo a, khua a za theilo dingin a bil ngonglo hi. 2 Ahih hangin note' mawhnate in note leh na Pasian uh kikhenna hong piangsak a, amah in note' aw hong zak theihlohna dingin na khialhnate un ama maitang liah hi.
			</verse>
			<verse book="24" chapter="29" verse="11">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi.
			</verse>
			<verse book="24" chapter="31" verse="16">{ Topa } in kong cihin-ah: "Kap nawn kei unla, na khitui uh nul un. Banghang hiam cihleh { Topa } in kong cihin-ah, na nasep thaman uh na ngah uhhi. Amaute galte' gam panin hong ciahkik ding uhhi.
			</verse>
			<verse book="25" chapter="3" verse="22-23">A bei theilo { Topa }' hong itna leh a hehpihna a kizom paisuak hi a, 23 zing nisuak bangin thaksuak tawntung a, ni a hong suah pelmawh mah tawh a kibang a hihi.
			</verse>
			<verse book="33" chapter="5" verse="2">Bethlehem Efrathah khua aw, nang pen Judah gamah khua neupen khat na hi a, ahi zongin nang sung panin Israel-te a uk ding khat ka piangsak ding hi. Ama gui pen tangtawng pek tawh kizom hi.
			</verse>
			<verse book="34" chapter="1" verse="7">{ Topa } hoih hi; lungkham hunin a mite huh a, amah a beel mite limtakin a kem hi.
			</verse>
			<verse book="39" chapter="3" verse="6">"Kei, { Topa } ka hi a, lungsim a kheello mi ka hihi. No Jacob suanlekhakte aw, a siacimit na hi nai kei uhhi.
			</verse>
			<verse book="39" chapter="4" verse="3">Keimah in na kong sep ni ciangin note in migilote nuaisiahin leivui bangin na tuancil ding uhhi.
			</verse>
			<verse book="40" chapter="5" verse="8">Lungsim takpi tawh Pasian a zong mite in Pasian mu ding ahih manin thupha ngah mi ahi uhhi.
			</verse>
			<verse book="40" chapter="10" verse="29-31">Gitta nih ciangin mat khatin kizuak lel hilo ahi hiam? Tua hinapi-in na Pa uh' thukim lohin tua gittate khat nangawn lei-ah mawkkiatlo hi. 30 Note ahih leh na lu tung uha na sammal phazah nangawn uh hong kiciamtehsak hi. 31 Tua ahih manin lau kei un. Gitta tampi sangin note na manphazaw uhhi.
			</verse>
			<verse book="40" chapter="11" verse="28">"Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi. 
			</verse>
			<verse book="40" chapter="22" verse="32">Pasian in, ‘Kei pen Abraham' Pasian, Isaac' Pasian, Jacob' Pasian ka hi hi,’ ci hi. Pasian pen a si mite' Pasian hiloin a nungta mite' Pasian ahi hi," a ci hi.
			</verse>
			<verse book="43" chapter="1" verse="1-4">A kipat cilin Thu na om a, tua Thu, Pasian tawh na omkhawm a, tua Thu, Pasian a hihi. 2 Tua hi a, a kipat cila kipanin Thu leh Pasian na omkhawm hi. 3 Pasian in Thu tawh na khempeuh piangsak a, a kipiangsak na khempeuh, Thu tawh loin a kipiangsak khat beek omlo hi. 4 Nuntakna a nei khempeuh in tua Thu tung panin a nuntakna uh ngah a, tua nuntakna in mi khempeuh tungah khuavak hong tun'pih hi.
			</verse>
			<verse book="43" chapter="1" verse="18">Kuamah in Pasian mu ngeilo hi. Pasian tawh a kinai pen, Pasian mah ahi Tapa khat bek in Pasian hong kilangsak hi.
			</verse>
			<verse book="43" chapter="4" verse="24">Pasian pen Kha ahi hi; amah a biate in tua Kha' lamlahna leh thuman taktak tawh a bia ding uhhi," a ci hi.
			</verse>
			<verse book="45" chapter="1" verse="20">Pasian in leitung a pian'sak cila kipanin a kimu theilo ama pianzia ahi tawntung vanglianpa leh Pasian ahihna thute ama bawlsa nate tung panin teltakin hong kilang hi. Tua ahih manin, "Thei kei ing," ci-in paulap a zon'theihna ding uh omlo hi.
			</verse>
			<verse book="45" chapter="8" verse="18">Tuhuna i thuaknate pen Pasian in a hong piakding minthan'na tawh ka ngaihsut khawm ciangin, tuhuna i thuaknate gentham ka sa het kei hi.
			</verse>
			<verse book="45" chapter="8" verse="28">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi.
			</verse>
			<verse book="45" chapter="8" verse="31">Hihteng bang ahih khit ciangin bang gen ding om nawn ahi hiam? Pasian in eite hong koppih peuh leh kua in eite hong zo zo ding ahi hiam?
			</verse>
			<verse book="45" chapter="15" verse="13">Khasiangtho' huhna tawh note' lametna a khan' semsem theihna dingin, lametna a hong piathei Pasian in, amah na upna uh hangin lungdamna leh nopsakna tawh note hong kidimsak ta hen.
			</verse>
			<verse book="46" chapter="13" verse="12">Dal limlang sunga et bangin tu laitakin a kitel phaloin i mu milmial a, ahi zongin mailamah maitang kituahin i mu ding hi. Tu laitakin i theihnate kicinglo a, ahi zongin mailamah Pasian in eite hong theih mah bangin a kicing takin amah i thei ding hi.
			</verse>
			<verse book="47" chapter="1" verse="3-4">Eite' Topa Zeisu Christ' Pa ahi, hehpihna a nei Pa, i kisapna khempeuhah a hong huh Pasian in thupha ngah ta hen.4 Amah in kote' haksatna khempeuhah hong huh ahih manin, kote in zong Pasian' tung panin ka ngah uh tua huhna mah zangin haksatna a nam tuamtuam a thuakte ka huhsawn thei leuleu uhhi.
			</verse>
			<verse book="47" chapter="4" verse="17-18">Tuhun laitakin tomno sung lungkhamna ka thuakte uh in ka thuakna uh sangin nakpi takin a lianzaw tawntung minthan'na sung hong tun'pih ding hi. 18 Banghang hiam cihleh a kimuthei nate a mitsuan' ka hi kei uh a, a kimu theilo nate a mitsuan' ka hi uhhi. A kimuthei nate tomno sung bek kimang a, a kimu theilo nate a tawntungin a kip a hihi.
			</verse>
			<verse book="47" chapter="10" verse="4">Kote' zat galdona hiam pen leitung galhiam lelte hilo a, galte' pan'mun phualpi a susiazo ding Pasian' galhiam khauhte a hihi.
			</verse>
			<verse book="49" chapter="3" verse="20-21">Eite-a' dingin na a hong sepsak, eite' ngetzah val, leh i ngaihsut zawhloh zah dongin a vangliatna tawh tampi tak a hong hihsak thei 21 eite' Pasian pen, pawlpi mite khempeuh leh Christ Zeisu tawh a kipawl mi khempeuh in a khang khangin a tawntungin phat ciat ta uh hen. Amen. 
			</verse>
			<verse book="50" chapter="4" verse="13">Christ in a hong piak vangliatna tawh hihte khempeuh nawkzawhna ding thahatna a nei ka hihi.
			</verse>
			<verse book="52" chapter="4" verse="13-14">Sanggamte aw, lametna a neilo mite bangin na dahluat lohna dingun a sisa mite' omzia ding thu na theih ding uh ka deih hi. 14 Zeisu si-in thokik hi, ci-in i up mah bangin Pasian in Zeisu hong paipih kik ciangin amah umin a si mite zong hong tonpih ding hi, ci-in i um hi.
			</verse>
			<verse book="54" chapter="6" verse="16">Tua i Pasian bek mah a si theilo hi a, khuavak pha mahmah sungah om ahih manin kuamah in a kiang neh theilo hi. Kuamah in amah mu ngeilo a, zong mu theilo hi. A tawntungin amah kipahtawi hen la, vanglian tawntung ta hen. Amen. 
			</verse>
			<verse book="58" chapter="4" verse="12-13">Pasian' thu nungta-in a gamtang hi a, langnih a hiam namsau sangin hiamzaw lai hi. Kha leh lungsim, guh leh taang kituahna, guh leh guhngek dongin khenkhia thei hi. Mihingte' lungsim ngimna leh a ngaihsutnate zong theithei hi. 13 Pasian' mai-ah selcip theihding bangmah omlo hi. Eite khempeuh i din'na dingpa' mai-ah a kipiangsak na khempeuh a kiliah a ki-im thei om loin kimu sinsen hi.
			</verse>
			<verse book="58" chapter="12" verse="29">Banghang hiam cihleh eite' Pasian pen a kangtum thei meikuang tawh a kibang a hihi. 
			</verse>
			<verse book="59" chapter="2" verse="19">Pasian khat bek om hi, ci-in na um hi. Tua pen hoih mahmah hi. Dawite nangawn in zong tua bangin umin lau-in ling deldel uhhi.
			</verse>
			<verse book="59" chapter="4" verse="12">Thukham a piapa leh thu a khenpa pen Pasian bek hi a, amah bek in hong honkhiazo a, hong susiazo hi. Tua ahih manin Banghangin na mipihte uh gensia-in thu a khenthei dingin kingaihsun zenzen na hi uhhiam?
			</verse>
			<verse book="60" chapter="1" verse="15-16">Note a hong sampa a siangtho ahih mah bangin note zong na gamtatna khempeuh uhah na siangtho un. 16 Laisiangtho sungah zong, "Keimah siangtho ka hih manin note zong na siangtho un," na kici hi.
			</verse>
			<verse book="60" chapter="5" verse="7">Pasian in note hong kem ding ahih manin na lungkhamnate khempeuh uh ama kiang tun'pih un. 
			</verse>
			<verse book="62" chapter="2" verse="14">Pate aw, note tungah lai ka hong gelhna pen a kipat cila kipanin a na ompa na theihna hang uh a hihi. Tangvalte aw, note tungah lai ka hong gelhna pen note na lungsim uh thahatin, Pasian' thu zui-in, Dawimangpa zokhin na hihna hang uh a hihi.
			</verse>
			<verse book="66" chapter="21" verse="7">A gualzo mi khempeuh in kei tung panin a ngahding thu in: Kei pen amaute' Pasian ka hi ding a, amaute keima ta ahi ding uhhi. 8 Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.

			</verse>
		</category>
		<category id="83">
			<verse book="2" chapter="3" verse="6">Tua ciangin amah in, "Kei pen na pa' Pasian, Abraham' Pasian, Isaac' Pasian, leh Jacob' Pasian ka hi hi," na ci hi. Tua ciangin Moses in Pasian a muh ding lau ahih manin a maitang a hum hi.  
			</verse>
			<verse book="2" chapter="3" verse="14">Pasian in Moses kiangah, "{ Keimah } ka hi hi," ci hi. Tua ciangin Pasian in, "Israel mite tungah hih thu genin, ‘{ Keimah } a kicipa in note kiangah kei hong sawl hi,’ ci in," a ci hi.
			</verse>
			<verse book="2" chapter="20" verse="5-6">Tuate' mai-ah na kun kei ding uh a, tuate na bia kei ding uhhi. Banghang hiam cihleh keimah note' { Topa } Pasian, a aam Pasian ka hi a, kei hong mudahte' tungah pate' mawhna tate' tungah khang thum khang lina dongin thuk-in, 6 ahih hangin kei hong itin ka thupiakte a zui mi a tul tampite tungah itna kip a lakpa ka hihi.
			</verse>
			<verse book="2" chapter="20" verse="10">Ahi zongin a ni sagih ni pen { Topa } note' Pasian' Sabbath ni a hihi. Tua ni-in note, na tapate, na tanute, na nasempate, na nasemnute, na ganhing uh ahi a, peemtate in ahi zongin na bangmah na sem kei ding uhhi.
			</verse>
			<verse book="2" chapter="34" verse="6-7">Ama mai-ah { Topa } pai-in, { "Topa}, { Topa}, hehpihna nei-in a dik Pasian; lungduai-in itna kip leh thutakna tawh a dim; 7 mi tul tampite-a' dingin itna kip a nei; mawhna, thu palsatna leh khialhna maisakin; ahih hangin bangbang hita leh mawhna a khahkhong ngeilo; pate' mawhna tate' tung leh tute' tung, khang thum khang lina dongin a thukpa," ci-in a pulak hi.
			</verse>
			<verse book="3" chapter="18" verse="4">Note in keima biakna ngeina kipte semin ka thukhamte lenin tuate na zui ding uhhi. Kei pen { Topa } na Pasian uh ka hihi.
			</verse>
			<verse book="4" chapter="14" verse="18-19">A lian nangma itna kip tawh a kizui leh Egypt panin tuhun dong hih mite na maisaksa tawh kizui-in hih mite' mawhna maisak in, kong thum hi," a ci hi.
			</verse>
			<verse book="5" chapter="7" verse="9">Tua ahih ciangin { Topa } na Pasian uh amah bek ahi Pasian hi a, amah itin a thupiakna a zuite tungah khang tul khat dongin thuciamna leh itna kip lenin a thuman Pasian,
			</verse>
			<verse book="5" chapter="30" verse="15-16">"Tuni-in na teel dingun note' mai-ah nuntakna leh a hoih na, sihna leh siatna ka koih khinzo hi. 16 { Topa } na Pasian uh itna, ama lampite totna, ama thupiaknate leh ama thukhamte leh ama ngeina kipte zuihna tawh, tuni-a no tungah kong gen ahi { Topa } na Pasian uh thupiaknate na man' uh leh, note nungta-in tampi na pha ding uh a, a luah dingin note na lutna uh leitang tungah { Topa } na Pasian un note thupha hong pia ding hi.
			</verse>
			<verse book="5" chapter="32" verse="39">"‘Tu-in thei un, keimah a kicipa pen kei ka hi a, kei simloh pasian dang kuamah omlo hi. Ka that a, ka nungtasak hi. Ka liamsak a, ka damsak hi. Ka khutsung pan a honkhiazo kuamah omlo hi.
			</verse>
			<verse book="5" chapter="33" verse="26">"Israel aw, nangmah huh dingin vantungah a tuang a liatna tawh vanpi-ah a om, Pasian tawh a kibang kuamah dang omlo hi.  
			</verse>
			<verse book="9" chapter="16" verse="7">Ahih hangin { Topa } in Samuel kiangah, "A tungtham hita leh a tun' san'na hita leh en kei in. Banghang hiam cihleh amah ka nolh hi. { Topa } in mihingte' muh bangin mulo hi. Mihingte in a pualam a kilangte en a, ahih hangin { Topa } in a lungsim en hi," a ci hi. 
			</verse>
			<verse book="18" chapter="12" verse="7-10">"Ahi zongin gamsate va dong un, hong hilh ding uhhi. Vasate va dong un, hong hilh ding uhhi. 8 Leitung ganhingte va dong un, hong hilh ding uhhi. Tui sung ngasate zong va dong un, hong hilh ding uhhi. 9 Pasian' khut in amaute a bawlna thu a vekpi-un thei kim uhhilo ahi hiam? 10 A pian'saksate' nuntakna Pasian mah in a uk a hihi. Mihing khempeuhte' nuntakna ama khutsungah om hi.
			</verse>
			<verse book="18" chapter="38" verse="41">Va-akte a gilkialin leng kawikawi-in, a note in an duhin kei tungah hong nget ciangun, tua va-akte an a piapa kua ahi hiam?
			</verse>
			<verse book="19" chapter="7" verse="12">Mite a kibawlphat kik kei leh, Pasian in a thalkhau suii zo a, a namsau taat ding hi.
			</verse>
			<verse book="19" chapter="12" verse="6">{ Topa' } thuciamnate, a siangtho thuciamna hi a, meikhuk sungah sagihvei a kisiangsak ngun tawh kibang hi.
			</verse>
			<verse book="19" chapter="18" verse="28">Nangmah in keima mei nong vaksak a, { Topa } ka Pasian in ka khuamial na vaksak hi.
			</verse>
			<verse book="19" chapter="18" verse="30">Hih Pasian — a thu kicing a, { Topa' } kamciamna a manna kilang hi. Amah a belte khempeuh-a' dingin kidalna lum a hihi.
			</verse>
			<verse book="19" chapter="19" verse="1-14">Vantung in Pasian' minthan'na gen a, vanpi in ama nasepna taangko hi. 2 Nisimin thu gengen a, zan simin theihtelna pulaklak hi. 3 Pauna leh kammal omlo a, amau' aw kizalo hi. 4 Ahih hangin a aw uh leitung khempeuhah kizel a, a kammal uh leimong dongah a tung hi. Amau' sungah ni-a' ding omna khat bawl khin a, 5 a innsung pan a hong pusuak zi pi tangval tawh ahi zongin, lungtaii takin tai ding a kipan mi thahat khat tawh ahi zongin a kibang hi. 6 Ama suahna van mong pan hi a, mong khat dongin pai a, ama satna panin a kiliah thei bangmah omlo hi. 7 { Topa' } thu kicing a, nuntakna a thaksuaksak hi. { Topa' } teci pan'na hi takpi a, mi pillote pilsak hi. 8 { Topa' } thuhilhte man a, lungsim nuamsak hi. { Topa' } thupiakna siang a, mitte vaksak hi. 9 { Topa } a kizahtakna siang a, kip tawntung hi. { Topa' } ngeina kipte thuman a, a vekin kituakin man kim hi. 10 Kham sangin ahi zongin kham hoihpen sang ahi zongin tuate deihhuaizaw a, khuaizu leh khuailuzu taakte sangin zong khumzaw lai hi. 11 Tua thamloin tuate' hangin a thanempa in thuphawkna ngah a, tuate zuihna-ah noptuamna lian a om hi. 12 Ahih hangin kua in ama khialhnate mukhia theitawm ahi hiam? Theihloh manin khialhna panin kei hong siangsak hi. 13 Mawh kaltangnate panin zong na nasempa hong kem in la, tuate keima tungah hong uksak kei in! Tua ciangin kei ka kawkbaang kei ding a, mawhna liante panin ka siang ding hi. 14 { Topa, } ka belh suangpi leh keimah hong tankhiapa aw, ka kammal leh ka lungsim ngaihsutnate nangma muhna-ah a san'huai suaksak ta in!
			</verse>
			<verse book="19" chapter="30" verse="5">Ama hehna tomno sung bek hi a, ama hong deihsakna pen khang tawntung-a ding a hihi. Zan hun sungteng kahna omkha mah ding a, ahih hangin zing khuavak tawh nuamna hong tung hi.
			</verse>
			<verse book="19" chapter="40" verse="5">{ Topa } ka Pasian aw, na sep a lamdangte leh ko-a' dingin na ngaihsutnate tampi tak na phasak a, kuamah dang tawh tehtheih na hi kei hi. Tuate pulakin gen ding hi leng, genkhit zawh ding hilo hi.
			</verse>
			<verse book="19" chapter="62" verse="8">Mite aw, amah muang tawntung unla, na lungkhamna teng uh ama tungah gen un. Pasian, eite' bukna a hihi.
			</verse>
			<verse book="19" chapter="89" verse="14">Thuman leh thutang tawh na ukna za na phut a, itna kip leh thuman tawh na khempeuh na sem hi.
			</verse>
			<verse book="19" chapter="100" verse="5">Banghang hiam cihleh { Topa } hoih hi. Ama itna kipin kho tawntung a, ama thumanna a khang khangin kip hi. 
			</verse>
			<verse book="19" chapter="103" verse="10-13">Amah in eite' khialhna tawh a kituakin eite tungah hong bawllo a, eite' mawhna tawh a kituakin hong thukkiklo hi.  11 Vantung pen leitung panin a san' mah bangin amah a zahtakte' tungah ama itna kip lianin sang mahmah hi. 12 Nisuahna pen nitumna panin a gamlat mah bangin i mawhna hangin gimnate eite' kiang panin gamlapi-ah a nilkhia hi. 13 Pa in tate a hehpih bangin { Topa } in amah a zahtakte hong hehpih hi.
			</verse>
			<verse book="19" chapter="103" verse="19">{ Topa } in vantungah ama tokhom phutkhin a, amah in mun khempeuh a uk hi.
			</verse>
			<verse book="19" chapter="119" verse="89">{ Topa } aw, vantungah nangma thu kip tawntung hi.
			</verse>
			<verse book="19" chapter="145" verse="6-8">A vanglian nangma bawlnate mite in taangko ding uh a, nangma vangliatna mah kei zong ka pulak ding hi. 7 Amaute in nangma liatna, na minthan'na genkhia-in nangma thumanna nakpi takin sa ding uhhi. 8 { Topa } dikin hehpihna nei a, heh hak mahmahin itna kip lianpi a nei hi.
			</verse>
			<verse book="19" chapter="148" verse="1-14">{ Topa } phat un. Vantung panin { Topa } phat unla, a sangna panin amah phat un. 2 Ama vantung mi khempeuh aw, amah phat un. Ama mihonte khempeuh aw, amah phat un. 3 Ni leh kha aw, amah phat un. A taang aksi khempeuh aw, amah phat un. 4 Van sangpente leh vantunga om tuite aw, amah phat un. 5 { Topa' } min amaute phatsak un. Banghang hiam cihleh amah in thu pia a, amaute a piang hi. 6 Amaute a tawntunga om dingin amah in kipsak a, a palsatloh ding uh thupiakna amah in a bawl hi. 7 Leitung panin { Topa } phat un, no gulpi liante leh tuipi thuk khempeuh, 8 mei leh gial, tuikhal leh vuk, ama thupiakna a mang huihpi! 9 Amah phat un, no mual liante leh mual neute khempeuh, gah a nei singkungte leh taamtak singkung khempeuh! 10 Gamsate leh innsate khempeuh, a bokvak ganhingte leh a leeng vasate khempeuh! 11 No leitung kumpite leh mihing khempeuh, leitung uliante leh thukhente khempeuh! 12 Nungakte leh tangvalte, teeksiate leh naupangte aw, amah phat un. 13 { Topa' } min phat un. Banghang hiam cihleh amah bek a minlian hi a, ama minthan'na pen leitung leh vantung sangin sangzaw lai hi. 14 Amah in ama mite thahatsak a, ama mi siangthote khempeuh, ama mai-ah a om Israel-te khempeuh in amah phat uhhi. { Topa } phat un.
			</verse>
			<verse book="20" chapter="6" verse="16-19">{ Topa } in a muhdah, a khahkhong ngeiloh ding, thu guk, tua zah bek hilo, thu sagih tak om a, tuate pen 17 kihihsakna, zuauthu genna, mawhneilo mi thahna, 18 thusia bawl ding ngaihsutna, gamtatsiat ding a manlangte, 19 zuauthu gen teci manlote, leh kitotna a piangsakte a hihi.
			</verse>
			<verse book="20" chapter="8" verse="27">Amah in vantung bawlin tuipi kimkotah vanpi mong ding a bawl laitak,
			</verse>
			<verse book="20" chapter="25" verse="2">Pasian in thu a ip manin a min thang a, kumpite in thu a genkhiat manin minthang uhhi.
			</verse>
			<verse book="20" chapter="30" verse="5-6">"Pasian in a thugen khempeuh a manna laktel a, amah a belte-a' dingin kidalna lum a hihi. 6 Ama genlohpi behlapsak kei in; na tua cihleh amah in nang hong tai-in zuau thugen na hihna hong kilang ding hi," a ci hi.
			</verse>
			<verse book="21" chapter="3" verse="11">Amah in na khempeuh amau' hun ciat tawh a kituak dingin a bawl hi. Amah in mailam thu theihnopna lungsim eite tungah hong guan' a, ahi zongin ama sepnate a cing-a theihzawhna ding hong guan'lo hi.
			</verse>
			<verse book="23" chapter="6" verse="3">Amaute khatlekhat kisamin: "Vanglian { Topa}, siangtho, siangtho, siangtho; leitung khempeuh ama minthan'na tawh kidim," ci-in awng uhhi.
			</verse>
			<verse book="23" chapter="40" verse="28-31">Thei nailo a, za nailo na hi hiam? { Topa } pen tawntung Pasian hi a, leitung mong khempeuh dong a Piangsakpa a hihi. Amah gimlo a, zong tawllo hi. Ama thu theihtelna kigen zolo hi. 29 Amah in a gim mi tungah vangliatna pia a, thahatna a neilo mi a thahatna khangsak hi. 30 Khangnote nangawn gimin tawl ding a, khanglai mite a tha uh bei ding hi. 31 Ahih hangin { Topa } a muang mite a tha uh dimkik ding a, muvanlai bangin kha tawh leengto-in, amaute tai napi-un tawllo ding uh a, amaute lam pai napi-un gimlo ding uhhi.
			</verse>
			<verse book="23" chapter="41" verse="10">nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi.
			</verse>
			<verse book="23" chapter="43" verse="1-3">Ahih hangin Jacob aw, nangmah hong piangsakpa, Israel aw, nangmah hong bawlpa, { Topa } in tu-in hih bang ci hi: "Hong honkhia khin ka hih manin lau kei in. Na min tawh kong sam khinzo a, nang pen kei-a' na hi hi. 2 Tuite na kantan ciangin nang kong ompih ding a, gunte na kantan ciangin tui in hong tuumlo ding hi. Mei kantanin na pai ciangin na kang kei ding a, meikuangte in nang hong kangtumlo ding hi. 3 Banghang hiam cihleh kei pen { Topa } na Pasian, Israel-te' Siangtho Pa, nangmah hong honpa ka hihi. Nangmah tatna dingin Egypt ka pia a, nangmah khekna dingin Ethiopia leh Seba ka pia hi.
			</verse>
			<verse book="23" chapter="43" verse="11-13">"Kei, keimah pen { Topa } ka hi a, kei simloh honpa dang omlo hi.     12 Note lakah pasian dang a om ma-in honkhia-in, pulakin, ka genkhol hi. Tua ahih ciangin note pen keima teci na hi uhhi," { Topa } in ci hi. 13 "Kei pen Pasian ka hi a, a kipat cila kipanin zong kei pen Amah ka hihi. Keima khutsung panin a lakhiazo kuamah omlo hi. Keima sepnate, a kua in hong khaktanzo ding ahi hiam?" a ci hi.
			</verse>
			<verse book="23" chapter="45" verse="22">"Leitung mi khempeuhte aw, kei lamah hong kihei unla hotkhiatna ngah un! Banghang hiam cihleh kei pen Pasian ka hi a, kuamah dang omlo hi.
			</verse>
			<verse book="23" chapter="57" verse="15">Banghang hiam cihleh a sang, a lian, a nungta tawntung Pa, ama min Siangtho ahipa in hih bangin ci hi: "Kei pen a sangna mun leh a siangtho munah ka om a, a kiniamkhiat mite' lungsim leh a kisik mite' lungsim a thakhauhsak kik dingin kisikna leh kiniamkhiatna lungsim a neite tawh zong kei ka omkhawm hi.
			</verse>
			<verse book="24" chapter="10" verse="12">Pasian in ama vangliatna tawh leitung bawl a, ama pilna tawh leitung piangsakin, ama siamna tawh vantung a zal hi.
			</verse>
			<verse book="24" chapter="23" verse="23">"Kei pen mun khat bekah a om Pasian ka hi hiam? Mun khempeuhah a om Pasian hilo ka hi hiam, { Topa } in kong ci hi.
			</verse>
			<verse book="24" chapter="33" verse="3">Kei nong sap leh kong dawngkik ding a, na theih ngei nailoh a ki-imcip thu lianpite kong gen ding hi.
			</verse>
			<verse book="27" chapter="9" verse="9">Nang pen hehpihna tawh kidimin mawhna na maisak a, ahih hangin kote in nang ka hong langpan' uhhi.
			</verse>
			<verse book="30" chapter="8" verse="11-12">"Keimah in leitungah kialpi kong tun'sak hun hong tung ding hi. Tua kialpi pen an leh tui duhna kialpi hilo ding a, { Topa' } thu zaknop mahmahna kialpi hi ding hi. Topa { Pasian } ahi keimah in hih thu kong gen khin hi. 12 Mihingte, leilu pan leitaw dong, { Topa' } thu kanin vak kawikawi ding uh a, ahi zongin mu zolo ding uhhi.
			</verse>
			<verse book="33" chapter="7" verse="18-19">{ Topa } aw, nang tawh a kibang Pasian dang omlo a, a omlai na mite' mawhna nangmah in na maisak hi. Nang na heh paisuak kei a, na itna kip nong lak hi. 19 Kote nong khasiat kik ding a, ka mawhnate uh hong sawpkhiat sakin, tuipi taw-ah nong paihsak ding hi.
			</verse>
			<verse book="34" chapter="1" verse="2">{ Topa } Pasian in amah a demte koihkhonglo a, amah a langpangte gim pia-in a galte thukkik hi.
			</verse>
			<verse book="38" chapter="4" verse="6">Tua ciangin vantung mi in kei kiangah, "{ Topa } in Zerubbabel tungah hih bangin thu gen hi: Galkap tam neihna hang hilo, nangma vangliatna hang zong hilo, keima tung panin na ngah vangliatna bek tawh na ma na tun'zo ding hi.
			</verse>
			<verse book="39" chapter="3" verse="6">"Kei, { Topa } ka hi a, lungsim a kheello mi ka hihi. No Jacob suanlekhakte aw, a siacimit na hi nai kei uhhi.
			</verse>
			<verse book="39" chapter="3" verse="16-18">{ Topa } a zahtak mite khatlekhat tua bangin thu kigen uh a, amaute' thugennate, { Topa } in ngai-in za hi. { Topa } in laibu khat nei a, amah zahtakin a thupi ngaihsut mite khempeuh tua sungah kiciamteh hi.17Vanglian { Topa } in hih bangin ci hi: "Tua a kiciamteh mite pen keima mite hi ding uh hi. Keimah in na ka sep ni ciangin amaute pen keima neihtuam taktak mite hi ding uh hi. Pa in ama thu a mang a tapa a hehpih mah bangin kei zong amaute ka hehpih ding hi.18Tua ciangin midikte leh migilote, leh keima na hong semte leh hong semlote a kilamdan'na na mukik ding uh hi," a ci hi.
			</verse>
			<verse book="40" chapter="5" verse="48">Tua ahih manin vantungah a om na Pa uh a cingtaak mah bangin note zong lungsim citakin na cingtaakna ding uh na hanciam un.
			</verse>
			<verse book="40" chapter="10" verse="29">Gitta nih ciangin mat khatin kizuak lel hilo ahi hiam? Tua hinapi-in na Pa uh' thukim lohin tua gittate khat nangawn lei-ah mawkkiatlo hi.
			</verse>
			<verse book="40" chapter="11" verse="27">"Ka Pa in kei tungah na khempeuh hong pia khin hi. Pa simloh Tapa a thei kuamah omlo a, Tapa leh Tapa in a theihsaknop mite simloh, pa a thei kuamah omlo hi. 
			</verse>
			<verse book="40" chapter="15" verse="17-20">Kam sungah a tumsukte pen gil sung tawnin tua panin paikhiasuak hilo ahi hiam? 18 Ahi zongin kam sung panin a pusuakte pen lungsim panin hong kipankhia hi a, hihte in mi ninsakthei hi. 19 Banghang hiam cihleh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, leh ngaihsut hoihlo a tuamtuam hong piangkhia hi. 20 Hih bang nate in mi ninsak a, khut silloin annekna in mi ninsaklo hi," ci-in a dawng hi.
			</verse>
			<verse book="40" chapter="22" verse="35-40">Amaute sung panin Thukham hilh siate khat in Zeisu a thangsiahna-in thu hong dong a, 36 "Sia aw, thukham khempeuh sung panin bang thukham lianpen ahi hiam?" ci-in a dong hi. 37 Zeisu in, "Na Topa Pasian na lungsim khempeuh, na nuntakna khempeuh, leh na pilna khempeuh tawh na it ding hi, cihna a hihi. 38 Hih pen a masapen, a lianpen thukham a hihi. 39 A nihna pen a masa mah tawh kibang a, nangma pumpi na it bangin na vengte na it in, cihna a hihi. 40 Hih thukham nihte tung panin thukham dang khempeuh leh kamsangte' thuhilhna khempeuh a hong mengkhia ahi hi," ci-in a dawng hi.
			</verse>
			<verse book="40" chapter="25" verse="31-43">"Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. 32 Ama mai-ah leitung minam khempeuh hong kikhawm ding hi. Gancingpa in tuu leh keelte a khen mah bangin mi khempeuh khen nihin hong koih ding hi. 33 Tuu a bang mite a taklamah koihin, keel a bang mite a veilamah koih ding hi. 34 Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancila kipanin note-a' dingin a kibawlkholsa gamnuam hong luah un. 35 Banghang hiam cihleh ka gilkial laitakin an nong pia uh a, ka dangtak laitakin tui nong pia uh a, khualmi ka hih laitakin zin nong do uh a, 36 puan neiloin ka om laitakin puan nong guan' uh a, ka cinat laitakin nong veh uh a, ka thongkiat laitakin nong hawh uhhi,’ a ci ding hi. 37 Tua ciangin mihoihte in, ‘Topa aw, cikin na gilkial hong mu-in an hong pia a, cikin na dangtak hong mu-in tui hong pia ka hi uhhiam? 38 Cikin khualmi na hih laitakin hong mu-in zin hong do a, cikin puan neilo na hih laitakin hong mu-in puan hong guan' ka hi uhhiam? 39 Cikin cina na hih laitakin hong mu-in hong veh a, cikin thongkia na hih laitakin hong mu-in hong hawh ka hi uhhiam?’ a ci ding uhhi. 40 Tua ciangin Kumpipa in amaute kiangah, ‘Note kiangah kong genin-ah: Hih ka sanggamte a neupen khat nangawn na limbawl uh ciangin kei tungah a hong bawl na hi uhhi,’ ci-in a dawng ding hi. 41 "Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa leh a nungzuite-a' dingin a kibawl meikuang tawntung sungah pai un. 42 Banghang hiam cihleh ka gilkial laitakin an nong pia kei uh a, ka dangtak laitakin tui nong pia kei uh a, 43 khualmi ka hih laitakin zin nong do kei uh a, puan ka neihloh laitakin puan nong guan' kei uh a, ka cinat laitakin nong veh kei uh a, ka thongkiat laitakin nong hawh kei uhhi,’ a ci ding hi.
			</verse>
			<verse book="41" chapter="5" verse="21-34">Zeisu, gunkuang tuangin a galkah khit ciangin, tuili gei ama kiangah mi tampi tak hong kikhawm leuleu uhhi. 22 Tua laitakin kikhopna inn a uk, Jairas a kici mi khat hong pai a, Zeisu a muh ciangin a khe phungah bokin, 23 "Ka tanu si dektak ta hi. Amah a cidam kikin a nuntak theihna dingin hong pai in la, ama tungah na khut hong ngaksak in," ci-in a thum hi. 24 Zeisu zong, tua mipa tawh a paikhia khawm hi. Mi tampi tak in zong zui uh ahih manin Zeisu a nehcip uhhi. 25 Tuate lakah, kum sawmlenih sung tawntung siluang natna a nei numei khat a om hi. 26 Siavuan tampi in amah bawl a, a sum neih khempeuh zangkhin napi-in noptuamzaw loin gim semsemzaw hi. 27 Tua numei in Zeisu' thu za ahih manin mihonte kawmah Zeisu' nung a zui hi. 28 Tuanu in, "A puan mong nangawn va lawngkha leng, dam ning," ci-in a ngaihsun hi. 29 A va lawn'khit phetin a siluang khawlpah a, ama sunga a natna a damlam a kiphawk hi. 30 Zeisu in ama sung panin a vangliatna a paikhiatlam phawkpah ahih manin mihonpite lakah khuadakin, "Kua in ka puan hong lawng na hi uhhiam?" a ci hi. 31 A nungzuite in, "Mihonpite in nang hong nehcihlam na thei hi. Banghangin kua in hong lawng na hi uhhiam, ci mawk na hi hiam?" a ci uhhi. 32 Ahi zongin amah a lawngte a theihna dingin Zeisu khuadak kawikawi lai hi. 33 Tua numei in ama tunga thupiang thei ahih manin laukawm lingkawmin hong pai-in a khephungah hong bok a, a thupiang khempeuh ahi bangbangin a hong gen hi. 34 Zeisu in zong tuanu kiangah, "Ka tanu aw, na upna in nang hong damsakzo hi. Cidamsuak in la, lungnuam takin va ciah in," a ci hi.
			</verse>
			<verse book="42" chapter="1" verse="37">Tua ahih manin Pasian in a bawl theihloh khat zong omlo hi," ci-in a dawng hi.
			</verse>
			<verse book="42" chapter="6" verse="35-36">Tua bang lelin note na gamta kei ding uhhi. Na galte uh itin amaute tungah thupha bawl unla, lohkik ding lamen loin leitawi pia un. Tua hi leh na thaman uh lian ding a, a Lianpen Pasian' tate na hi ding uhhi. Banghang hiam cihleh lungdamna mel a thei theilo mite leh a huaiham mite tungah amah migi hi. 36 Tua ahih manin na Pa un hehpihna a neih bangin note in zong hehpihna lungsim nei ta un.
			</verse>
			<verse book="42" chapter="12" verse="16-21">Tua ciangin Zeisu in amaute kiangah thugentehna khat gen a, "Mi haupa khat' lo-ah an tampi a piang hi. 17 Tua ciangin amah in a lungsim sungah, ‘Ka an khempeuh ka koihna ding mun kicinglo ahih manin bangcih ding ka hi hiam? 18 Tua ahih manin hih bangin ka gamta ding hi: Ka ansaalte phelin a lianzaw ansaalte ka lam ding a, tuate sungah ka ante leh ka neih khempeuh ka seng ding hi. 19 Tua ciangin keimah in: Mi hampha mahmah ka hihi. Kum tampi sung ka khom ding annek tuidawn leh na hoih tampi ka nei hi. An ne, zu ne-in, a nuam theithei-in ka om hithiat ding hi,’ ci hi. 20 Ahi zongin Pasian in ama kiangah, ‘Mihaipa aw, tuzan mahmahin na si ding hi. Hih na neihsa teng kua'n zang nawn ding ahi hiam?’ ci hi," a ci hi. 21 Tua ciangin Zeisu in a thugen a khupna-in, "Tua mah bangin amau-a' ding bekin a kholcipte pen Pasian' muhna panin mihau hilo uhhi," a ci hi.
			</verse>
			<verse book="42" chapter="16" verse="15">Pasian in na lungsimtawng uh a hong thei hi. Banghang hiam cihleh mihingte in a manpha mahmahin a ngaihsutte pen Pasian in bangmahin simlo hi. 
			</verse>
			<verse book="42" chapter="16" verse="19-31">"Khatvei, mihau mahmah khat om a, nisimin puan manpha nono silhin, anlim nono ne-in a om hi. 20 Tua ciangin a pumtangin meima a vei, Lazaras a kici mizawng khat zong, mihaupa' kongbiangah hong kikoih a, 21 mihaupa' sabuai tung panin a kia annengte nenuamin a ngak hi. Tua bangin a om laitakin uite hong pai-in a meima hong liahliah sak uhhi. 22 Tua ciangin mizawngpa hong si a, vantunga Abraham kiangah a om dingin vantung mite in a paipih uhhi. Mihaupa zong hong si leuleu-in a kivui hi. 23 Ahi zongin hell khuk sungah gimna thuakin a om hi. A khuadak leh, gamlapi mun khatah Abraham leh Lazaras a omkhawm a galmuh hi. 24 Tua ahih manin nakpi takin kiko a, ‘Pa Abraham aw, kei hong hehpih in. Meiphual sungah omin nakpi takin gimna thuak ka hih manin Lazaras in a khutme dawn tui diahin ka leii hong votsakna dingin hong sawl in,’ a ci hi. 25 Ahi zongin Abraham in, ‘Ka ta aw, leitungah na nuntak laitakun nang nopsakna namkim na ngah laitakin Lazaras in haksatna namkim a thuak hi. Ahi zongin tu-in amah in hih lai-ah nopsakna a ngah laitakin nangmah in haksatna a thuak na hi hi. 26 Tua thamloin, i kikalah kuam thukpi khat om a, hih lai panin nang kiangah hong pai nuamte kuamah pai zolo a, nangma omna panin hih lai-ah zong kuamah hong pai zolo hi,’ ci-in a dawng hi. 27 Tua ciangin mihaupa in, ‘Pa aw, tua bang ahih leh zong, ka inn uhah Lazaras nong sawlsakna dingin ka hong thum hi. 28 Inn-ah nau pasal nga ka nei lai a, ke'n gim ka thuakna hih lai munah hong tun'khakloh teiteina dingun kei' gamtat bangin a gamtatlohna dingun hong hilhsak hen,’ a ci hi. 29 Ahi zongin Abraham in, ‘Na sanggamte a hilh dingin Moses leh kamsangte om uh ahih manin tuate' thugen na ngai ta uh hen,’ a ci hi. 30 Tua ciangin mihaupa in, ‘Pa Abraham aw, tua nong gen zong a kicing khin hi mah hi. Ahi zongin a sisa mi khat hingkikin amaute kiangah va paikik leh a mawhna panun ka naute kisik hamtang ding uhhi,’ a ci hi. 31 Ahi zongin Abraham in, ‘Amaute in Moses leh kamsangte' thu a man'nop kei uh leh, mi khat hong hingkikin amaute kiangah a va gen hangin umsakzo tuanlo ding hi,’ ci-in a dawng hi," a ci hi.
			</verse>
			<verse book="42" chapter="18" verse="19">Zeisu in, "Banghangin kei midik hong ci na hi hiam? Pasian simloh kuamah a diktatzo omlo hi.  
			</verse>
			<verse book="42" chapter="24" verse="1-13">Nipi ni zingsang tungin numeite in a bawlsa uh paknamtui tawi-in hanah va pai uhhi. 2 Han phual a tun' uh ciangin hankhuk hukna suang a kilikkhia mu uh ahih manin 3 a sungah tumpah uh a, ahi zongin Topa Zeisu' luang na omlo hi. 4 Amaute in lamdangsa-in a om laitakun amaute gei-ah puanpak a silh mi nih hong dingvat uhhi. 5 Numeite lau mahmah uh ahih manin lei lam nga-in kuncip uhhi. Tua mi nihte in, "Banghangin misite lakah mihing zong na hi uhhiam? 6 Hih lai-ah om nawnlo hi; kithosak zo hi. Galilee gamah a om lai-in note kiangah thu hong genin, 7 ‘Mawhnei mite' khutsungah Mihing Tapa kipia ding a, singlamteh tungah kithatin, a ni thum ni-in hingkik ding hi,’ a cih thute phawk un," a ci uhhi. 8 Tua ciangin amaute in Zeisu' thugente phawkkik uh a, 9 han panin ciahkikin, nungzui sawmlekhatte leh midangte kiangah hih thute a gen uhhi. 10 Sawltakte kiangah hih thu a gen numeite pen Magdala khuami Mary, Joanna, James' nu Mary, leh numei dangte ahi uhhi. 11 Ahi zongin hih numeite' thugen pen thu phuahtawm bangin ngaihsun uh a, umlo uhhi. 12 Ahi zongin Peter dingin hanah va tai a, han sung a etsuk ciangin a kitunna puan bek na om hi. Tua ciangin amah in zong tua thupiang lamdangsa-in inn-ah a ciahkik hi. 13 Tua ni mahin, Zeisu' thu a zui mi nih, Jerusalem khua panin tai sagih bang a gamla Emmaus kici khua-ah a pai uhhi.
			</verse>
			<verse book="43" chapter="1" verse="1">A kipat cilin Thu na om a, tua Thu, Pasian tawh na omkhawm a, tua Thu, Pasian a hihi.  
			</verse>
			<verse book="43" chapter="1" verse="14">Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uhhi. Hih pianzia pen Pasian' Tapa khat bek hihna tawh a neih pianzia a hihi.
			</verse>
			<verse book="43" chapter="3" verse="16-17">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi. 17 Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
			</verse>
			<verse book="43" chapter="4" verse="24">Pasian pen Kha ahi hi; amah a biate in tua Kha' lamlahna leh thuman taktak tawh a bia ding uhhi," a ci hi.
			</verse>
			<verse book="43" chapter="5" verse="24">"A mantakin kong genin-ah: Ka thugennate za-in kei hong sawlpa a um khempeuh a nungta paisuak ding hita hi. Mawhsak thukhenna ngah nawnloin, sihna panin a hingkik ta a hihi.
			</verse>
			<verse book="43" chapter="14" verse="6">Zeisu in ama kiangah, "Keimah in Lampi ka hi a, Thuman, leh Nuntakna zong ka hihi. Kei hong suangloin Pa kiangah kuamah tung theilo ding hi.
			</verse>
			<verse book="43" chapter="14" verse="26">Ahi zongin Pa in keima tangin a hong sawl ding Huhpa Khasiangtho a hong tun' ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.
			</verse>
			<verse book="43" chapter="17" verse="3">Nang bek a man Pasian na hihna thu leh nangmah in na hong sawl Zeisu Christ hong theihna pen amaute-a' dingin nuntak tawntung ngahna ding lampi a hihi.
			</verse>
			<verse book="43" chapter="17" verse="24">Pa aw, leitung a pian'ma pekin kei na hong itna hangin na hong piak pianzia a mu dingin keimah na hong piak mite zong ka omna-ah a hong pai theihna ding ka deihsak hi.
			</verse>
			<verse book="44" chapter="9" verse="1-9">Tua hun sungteng Saul in Topa' thu a um mite thahdingin a hanciamna zomlai hi. Siampi lianpenpa kiangah pai a, 2 Topa' thu a zui mi numei pasal a muh peuhpeuh manin Jerusalem khua-ah a ciahpih theihna dingin Damaskas khua-a Jew mi kikhopna inn ukte kiangah a lah dingin lai a ngen hi. 3 Damaskas khua a zuan dingin pai a, a tun' dektak ciangin thakhat thu-in van panin ama kimkotah a hong tangzaih khat a om hi. 4 Saul, leilakah puksuk a, tua laitakin awging khat in ama kiangah, "Saul, Saul aw, Banghangin kei hong bawlsia na hi hiam?" a ci hi. 5 Saul in, "Topa aw, kua na hi hiam?" ci-in a dot ciangin, "Nangmah in na hong bawlsiat Zeisu ka hihi. 6 Ahi zongin tho-in khuapi sungah lut in; tua lai panin na gamtatna dingteng hong kigen ding hi," a ci hi. 7 Saul tawh a tonkhawm mite in a awging a zak uh hangin kuamah mulo uh ahih manin lamdangsa lua-in pau theilo liangin a om uhhi. 8 Saul zong leilak panin thoto a, a mit a hah hangin khua mu theilo hi. Tua ahih manin a kikholhpihte in a khutin lenin Damaskas khua-ah a paipih uhhi. 9 Ni thum sung khua mu theiloin, anletui zong a ne kei hi.
			</verse>
			<verse book="44" chapter="10" verse="34-35">Tua ciangin Peter a kam ka-in thu hilh ding kipan a, "Pasian in kuamah angvan' tuam neiloin, 35 kua mi kua mi hita leh amah zahtakin a manin a gamta mi khempeuh a san'na thu teltakin ka thei hi.
			</verse>
			<verse book="45" chapter="1" verse="20">Pasian in leitung a pian'sak cila kipanin a kimu theilo ama pianzia ahi tawntung vanglianpa leh Pasian ahihna thute ama bawlsa nate tung panin teltakin hong kilang hi. Tua ahih manin, "Thei kei ing," ci-in paulap a zon'theihna ding uh omlo hi.
			</verse>
			<verse book="45" chapter="2" verse="4">Pasian migi-in thu a diah hithiatna pen na kisikkik theihna ding uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uhhiam?
			</verse>
			<verse book="45" chapter="7" verse="12-14">Tua ahih ciangin Thukham mahmah hita leh thupiaknate hita leh hoihin man a, siangtho hi. 13 Tua ahih leh a hoih na khat in kei' sihna ding hong piangsak ahi hiam? Hilo hi. Tua sihna pen mawhna' nasepna hi a, mawhna pianzia bangci bang taktak hiam, cih a kitheihna dingin a hoih na khat zangin kei tungah sihna a hong piangsak a hihi. Tua ahih manin thukham a om manin mawhna a siahuai mahmah ahihna hong kilangzaw kan lai hi. 14 Thukham pen i kha thu tawh kisai hi, ci-in i thei hi. Ahi zongin kei pen leitung pumpi tawh a nungta mi ka hi a, mawhna thu mangin a sal a suak ka hihi.
			</verse>
			<verse book="45" chapter="11" verse="5-7">Tua mah bangin tuhunin zong Pasian in ama hehpihna tawh a teelsa mi tawmkhat omlai hi. 6 A teelna-ah mite' nasepna bulphuhin a teel hiloin ama dikna hangin a teel hizaw hi. Pasian in mihingte' nasepna bulphuhin a teel hi leh Pasian' dikna pen dikna kici theilo ding hi. 7 A thu omzia taktak hih bang a hihi. Israel mi a tamzaw in a hanciamciam uh ngahlo uhhi. Pasian' teel mi tawmkhat bek in ngah uh a, adangte in Pasian' sapna thudonlo uhhi.
			</verse>
			<verse book="45" chapter="11" verse="33-36">Tua ahih manin Pasian' hong hehpihna nakliat mahmah a, a pilna leh a thu theihnate nakthuk mahmah hi. Ama thukhennate kua' gentheih ding hilo a, a nasepna ziate kua' telzawh ding hilo hi. 34 Tua ahih manin Laisiangtho in, "Kua in Topa' lungsim thei ding a, kua in ngaihsutna va pia thei ding ahi hiam? 35 Amah in hong thukkik theihna dingin kuamah in ama tungah thupha va bawl ngeilo hi," na ci hi. 36 Banghang hiam cihleh na khempeuh ama pian'sak hi a, na khempeuh ama hang leh ama minthan'na ding bekin a om a hihi. Mi khempeuh in Pasian phat tawntung ta hen! Amen. 
			</verse>
			<verse book="45" chapter="14" verse="11">Laisiangtho sungah, "Kei pen a nungta ka hih mah bangin ka mai-ah mi khempeuh hong kun ding a, Pasian ka hihna thu mi khempeuh in pulak taktak ding uhhi, Topa in ci hi," ci-in a kigelh hi.
			</verse>
			<verse book="46" chapter="1" verse="25">Banghang hiam cihleh Pasian' haina pen mite' pilna sangin sangzaw lai a, Pasian' thaneemna pen mite' hatna sangin hatzaw lai hi. 
			</verse>
			<verse book="48" chapter="3" verse="20">Ahi zongin Pasian in Abraham tungah thuciamna a bawl laitakin kuamah sawlsawn neiloin amah bek in a piak a hihi.
			</verse>
			<verse book="48" chapter="6" verse="7">Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi.
			</verse>
			<verse book="46" chapter="10" verse="13">Na tuah uh ze-etnate khempeuh pen mite' tuah ngeingeite mah a hihi. Pasian in citakin a thuciamna lenkip ahih manin note' thuak zawhloh ding ze-etna hong tuaksaklo ding hi. Ze-etna na tuah hun uh ciangin zong na thuakzawhna ding uh thahatna hong guan'ding ahih manin na suahtak zawhna ding uh lampi hong hon'sak ding hi.
			</verse>
			<verse book="46" chapter="15" verse="28">Christ' khutnuai-ah na khempeuh a kikoih ciangin ama khutnuai-ah na khempeuh a koihsak Pasian' khutnuai-ah Tapa mahmah zong om ding a, Pasian pen na khempeuh leh a kuamah peuh tungah a lianpen hi ding hi.
			</verse>
			<verse book="49" chapter="2" verse="4-5">Tua bang hinapi-in Pasian' hong hehpihna leh eite hong itna lian mahmah ahih manin, 5 i mawhna hangin kha thu tawh kisai-in misi ihih laitakin Christ tawh eite hong nungtasak hi. Pasian' hehpihna hangin hotkhiatna a ngah thei ihi hi.
			</verse>
			<verse book="49" chapter="2" verse="8-9">Note' upna hangin Pasian' hong hehpihna tawh hotkhiatna a ngah na hi uhhi. Note' thalawhna hangin a ngah hiloin Pasian' hong piakkhong a hihi. 9 Note' hanciamna tawh a ngah hilo na hih manun na kisialhna ding uh a thu omlo hi.
			</verse>
			<verse book="49" chapter="3" verse="19">Christ hong itna a kicing takin theihkhit zawhloh ding ahi ta zongin note in thei-in, Pasian thu a cingin na theihna dingun thu ka hong ngetsak hi.
			</verse>
			<verse book="49" chapter="4" verse="24">A thutang a siangtho ahihna thu, nuntakna mahmah panin a kilangsak, Pasian' pian'zia tawh kibangin a kibawl na ngeina thak uh bangin na nungta un. 
			</verse>
			<verse book="50" chapter="4" verse="7">Mihingte in a theihtel zawhloh Pasian' hong piak lungsim nopna in, Christ Zeisu tawh na kipawlna uh hangin note hong lungnuamsak ding hi. 
			</verse>
			<verse book="54" chapter="2" verse="5-6">Banghang hiam cihleh Pasian khat bek om a, Pasian leh mite a hong kilemsak kik thei Christ Zeisu khat bek om hi. 6 Mi khempeuh a tankhia dingin tua Zeisu hong kipiatawm a, a hun lian laitakin a hong kipiakna pen Pasian in mi khempeuh a hotkhiat nopna thu a kilatna a hihi.
			</verse>
			<verse book="54" chapter="6" verse="15">Kumpite' Kumpi, topate' Topa, thupha ngahin amah bek a lianpen ahi Pasian in hun a sak khatpeuh ciangin Zeisu hong kilangsak kik ding hi.
			</verse>
			<verse book="58" chapter="1" verse="2">Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi.
			</verse>
			<verse book="58" chapter="8" verse="1-2">Tu-in i gennop thu pen hih bang ahi hi: Vantungah Pasian' tokhom taklamah a tu tua bang Siampi Lianpen khat a nei ihi hi. 2 Amah in, mite' bawl a hilo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem a hihi.
			</verse>
			<verse book="58" chapter="12" verse="29">Banghang hiam cihleh eite' Pasian pen a kangtum thei meikuang tawh a kibang a hihi.
			</verse>
			<verse book="59" chapter="1" verse="17">A hoih thu leh na khempeuh, Pasian kiang panin hong pai hi a, vantung khuavak a Piangsakpa ahih manin amah kikheel ngeilo a, amah a kihei manin khua zong mial tuanlo hi. 
			</verse>
			<verse book="59" chapter="1" verse="20">Mihingte' hehna in Pasian' sepding thuhoihte khaktan hi.
			</verse>
			<verse book="59" chapter="1" verse="27">Pa Pasian in a siangtho biakna citakin a ngaihsut thu in: Tagahte leh meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna a hihi.
			</verse>
			<verse book="59" chapter="4" verse="5-6">Laisiangtho sungah, "Eite sungah a hong guat kha pen Pasian in ngai mahmah hi," ci-in a kigelhna a mawkna-in a kigelh sa na hi uhhiam? 6 Laisiangtho in, "Pasian in a kihisakte nial a, a kiniamkhiatte a hehpih hi," a cih mah bangin Pasian' hong hehpihna lianzaw hi.
			</verse>
			<verse book="59" chapter="4" verse="8">Pasian kiang nai un. Amah in zong hong nai ding hi. Mawhneite in na khut uh silsiang unla, a kineihkhemte in na lungsim uh siangsak un.
			</verse>
			<verse book="60" chapter="1" verse="15">Note a hong sampa a siangtho ahih mah bangin note zong na gamtatna khempeuh uhah na siangtho un.
			</verse>
			<verse book="60" chapter="5" verse="6">Pasian in ama hoihsak hun ciangin note hong laptoh theihna dingin a thahat Pasian' khutnuai-ah kiniamkhiatin na om un.
			</verse>
			<verse book="61" chapter="3" verse="9">Mi pawlkhatte' ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deihloin na vekpi-un na kisik ding uh deih ahih manin hong pai nailohna pen note hong khualna hizaw hi.
			</verse>
			<verse book="62" chapter="1" verse="5">Ama kiang panin za-in note tungah ka hong gen uh thu in: Pasian, khuavak hi a, khuamial tawh kizopna themkhat zong nei hetlo hi.  
			</verse>
			<verse book="62" chapter="4" verse="14">Pa Pasian in leitung mite a honkhia dingin a Tapa a hong paisakna thu kote in thei-in midang kiangah genbelin ka nei uhhi.  
			</verse>
			<verse book="62" chapter="4" verse="8-11">Pasian pen ki-itna ahih manin itna a neilo mite in Pasian theilo uhhi. 9 Pasian in eite hong itna hong bangci lah hiam cihleh: Ama hangin eite in nuntakna i ngahtheihna dingin a Tapa neihsun Pasian in leitungah a hong paisak hi. 10 Hih ka gen itna pen eite in Pasian i itna thu hilo a, Pasian in eite hong itin, i mawhna a maitheihna dingin a Tapa a hong paisakna thu a hihi. 11 Ka it lawmte aw, Pasian in tua zahta-in eite hong it ahih leh eite zong khatlekhat i ki-it ding a kilawm a hihi.
			</verse>
			<verse book="66" chapter="1" verse="13-18">Tua meivakte lakah, puantualpi khat silhin a awm-ah kham kibawl awmgak a gak, mi tawh a kibang khat ka mu hi. 14 A samte tuumul bangin kangin, khuavak bangin pak a, a mittangte meikuang a bang hi. 15 A khete, pumbukah a kihalsan sumngo bang a, a awging ahih leh tuipi ging a bang hi. 16 A taklam khutah aksi sagih tawi-in, a kam sung panin langnih a hiam namsau khat hong pusuak a, a maitang sun nitaang a bang hi. 17 Amah ka muh ciangin misi bangin ama khe phungah ka puk hi. Ahi zongin amah in ka tungah a taklam khut hong nga a, "Lau kei in; kei pen a kipatna leh a tawpna ka hi a, 18 a nungta mipa zong ka hihi. Kei ka si ngei hi. Ahi zongin tu-in hong en in, a nungta tawntung ka hihi. Sihna leh misite omna gam keima khutnuai ahi uhhi.
			</verse>
			<verse book="66" chapter="4" verse="8">Tua ganhing lite in kha guk ciat nei-in, tua a khate' sunglam leh a pualamah mittang a dimtakin om a, a sun a zan tawlnga loin la sa uh a,"A beisa, tuhun, leh a tawntungin a om Vanglian Topa Pasian, siangtho hi, siangtho hi, siangtho hi," a ci uhhi.
			</verse>
			<verse book="66" chapter="5" verse="13">Tua ciangin vantung, leitung, leinuai, tuipi sung leh mun khempeuhah a om nuntakna a nei khempeuh in la a sakna uh ka za a, amaute in, "Tokhom tungah a tupa leh Tuuno in phatna, pahtawina, minthan'na leh vangliatna, ngah tawntung ta hen," a ci uhhi.
			</verse>
			<verse book="66" chapter="22" verse="16">"Keimah Zeisu in pawlpite-a' dingin hih thute nang kiangah a hong gen dingin ka vantung mi ka hong sawl hi. Kei pen David' zung leh a suan ahi, zingsol ka hi hi," a hong ci hi.
			</verse>
			<verse book="66" chapter="22" verse="18-19">Keimah Johan in hih laibu sungah a kigelh thu a za mi khempeuh ka hong hilhkholh nopna panin: A thu a behlap na om uh leh Pasian in zong hih laibu sungah a kigelh gimnate note tungah hong behlap ding a, 19 hih laibu sungah a kigelh thute a hemkhia na om uh leh Pasian in zong hih laibu sungah a kigelh nuntakna singgah leh Khuapi Siangtho sungah na ngahding uh hamphatnate note kiang panin hong hepkhiatsak ding hi.

			</verse>
		</category>
		<category id="84">
			<verse book="40" chapter="5" verse="9">Kilemna ding deihin a hanciam mite in Pasian' tate cihna ngah ding uh ahih manin thupha ngah mi ahi uhhi.
			</verse>
			<verse book="40" chapter="5" verse="43-45">"Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh a hihi. 44 Ahi zongin ke'n note kiangah kong genin-ah: Na galte uh na it unla, no hong bawlsiate-a' dingin thu na ngetsak un. 45 Tua hi leh vantungah a om na Pa uh tate na hi thei ding uhhi. Banghang hiam cihleh amah in mihoihte leh misiate tungah a kibangin ni taangsak khawm a, a gamtat phate leh a gamtat siate tungah zong a kibang mahin guah zusak khawm hi. 
			</verse>
			<verse book="42" chapter="20" verse="36">Amaute pen vantung mi tawh kibang uh a, sithei nawnlo uhhi. Sihna panin a thokik khinte ahih manin amaute pen Pasian' tate ahi uhhi. 
			</verse>
			<verse book="43" chapter="1" verse="12-14">Tua bang hita se leh ama thu ngai-in amah a um mite khempeuh tungah Pasian' tate suahtheihna ding thu a pia hi. 13 Tua bangin Pasian' tate suahna pen leitung ngeina nute pate sung panin suahna tawh hiloin Pasian sung panin suahna a hihi. 14 Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uhhi. Hih pianzia pen Pasian' Tapa khat bek hihna tawh a neih pianzia a hihi.
			</verse>
			<verse book="44" chapter="17" verse="28-29">Mi khat in, ‘Pasian hangin eite piangin, hingin i gamtang hi,’ ci-in gen a, note sung panin laphuah siampa khat in zong, ‘Eite zong ama tate ihi hi,’ na na ci hi. 29 Eite pen Pasian' tate ihih manin, mihing khutsiamte in bawlin a zep ngunte, khamte, suang milimte tawh a kibang dingin Pasian i ngaihsun kei ding hi.
			</verse>
			<verse book="45" chapter="6" verse="4">I Pa' vangliatna tawh sihna panin Christ a kithawhsak kik mah bangin eite zong nuntakna thak i nuntak theihna dingin tui i kiphum ciangin amah tawh kiphum khawmin a sikhawm ihi hi. 
			</verse>
			<verse book="45" chapter="8" verse="14-16">Pasian' Khasiangtho in a makaih mite, Pasian' tate ahi uhhi. 15 Note tungah Pasian in a hong piak a Khasiangtho in note na launa dingun sila-in a hong bawl hilo a, Khasiangtho in Pasian' tate a hong suaksak ahi zaw hi. Tua Khasiangtho mah in Pasian pen, "Pa aw, Pa aw," hong ci theisak hi. 16 Eite, Pasian' tate ihihna thu eima lungsim bek in a gen hiloin Pasian' Khasiangtho in zong hong genpih hi.
			</verse>
			<verse book="45" chapter="8" verse="18-19">Tuhuna i thuaknate pen Pasian in a hong piakding minthan'na tawh ka ngaihsut khawm ciangin, tuhuna i thuaknate gentham ka sa het kei hi. 19 Pasian' bawlsa khempeuh in Pasian' tate a hong kilahkhiat hun ding lawp mahmahin a ngak uhhi.
			</verse>
			<verse book="48" chapter="4" verse="4">Ahi zongin a hun a cin ciangin eite khempeuh Pasian' tate i suahtheihna dingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi.
			</verse>
			<verse book="49" chapter="4" verse="27">Dawimangpa in hong suksiat theihna ding hun omsak kei un.
			</verse>
			<verse book="49" chapter="5" verse="1">Note pen Pasian in a hong it a tate na hih manun amah tawh na kibatna dingun hanciam un. 
			</verse>
			<verse book="49" chapter="5" verse="3-4">Note pen Pasian' mi na hih manun note lakah nulepa khialhna, a kilawmlo-a gamtatna, huaihamna cihte genin zong na nei vet kei un. 4 A kilawmlo-a kampauna, leh ciamnuih hoihlo cihte zong na zang kei unla, Pasian tungah lungdam kohna kam na pauzaw un. 
			</verse>
			<verse book="49" chapter="5" verse="8-9">Note pen khuamial sungah a omngei hinapi-in, Topa' mi na suahkhit uh ciangin khuavak sungah a om hita na hih uh manin khuavak sungah a om mite bangin na gamta un. 9 Banghang hiam cihleh khuavak sunga omna in a hoih, a man, a thutakte hong piangsak hi. 
			</verse>
			<verse book="58" chapter="2" verse="11">Mawhna panin mite a siangthosakpa leh sian'thosakna a ngah mite in, Pa, a kibang a neikhawm uhhi. Tua hi a, Zeisu in mite, "Sanggam," a cih ding zum ngaihsutlo ahih manin,
			</verse>
			<verse book="58" chapter="12" verse="5-6">Pasian in note, tate, hong ci-in hong hanthotna thu mangngilh khinta na hi uhhiam? Pasian in note kiangah, "Ka ta aw, Topa' hong thuhilhna zangkhai ngaihsut kei in la, gim a hong piak ciangin lungkia kei in. 6 Banghang hiam cihleh Topa in a it mite thuhilh a, ta taktakin a ngaihsut mite a taii hi," hong ci hi. 
			</verse>
			<verse book="59" chapter="4" verse="7">Tua ahih manin Pasian' thu na mang un. Dawimangpa na nial un. Nial le uh cin no kiang panin taikhia ding hi.
			</verse>
			<verse book="60" chapter="2" verse="9-10">Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian' mite na hi uh a, khuamial sung panin a lamdang mahmah ama khuavak sungah a hong samkhiapa' nasepna a lamdangte a genkhia dingin Pasian in a hong teel mite na hi uhhi. 10 Nidangin Pasian' mi na hihloh uh hangin tu-in ama mi na hi uh a, nidangin Pasian' hehpihna na theihloh uh hangin tu-in ama hehpihna na ngah uhhi.
			</verse>
			<verse book="62" chapter="2" verse="5-6">Ahi zongin ama thu a zui mite pen Pasian a itna a kicingtaak taktak mi a hihi. Hihbangin i gamtat leh Pasian tawh a kipawl taktak ihihna i thei hi. 6 Pasian tawh ka kipawl hi, a ci mi khempeuh, Zeisu Christ a gamtat bangin a gamtat ding a hihi.
			</verse>
			<verse book="62" chapter="2" verse="29">Christ, thuman hi, ci-in na theih uh mah bangin a manin a gamta mi khempeuh zong Pasian' tate hi, ci-in na theihding uh a hihi. 
			</verse>
			<verse book="62" chapter="3" verse="2">Ka lawm itte aw, eite' pianzia ding taktak a telin hong kilat nailoh hangin tu-in Pasian' tate ihi hi. Ahi zongin Christ hong kilat ciangin ama pianzia ahi bang teekteekin mu ding ihih manin amah i batna ding thu teltakin i thei hi.
			</verse>
			<verse book="62" chapter="3" verse="9-10">Pasian' tate in mawhna bawlbawllo uhhi. Pasian' tate hi a, Pasian' lungsim paii uh ahih manin mawhna zong bawl nuamlo uhhi. 10 Hih pen Pasian tate leh Dawimangpa' tate a kilamdan'na a hihi. A manin gamta loin, a Christian mipihte a itlo mi peuhmah, Pasian' tate hilo uhhi.
			</verse>
			<verse book="62" chapter="5" verse="18-19">Pasian' tate in mawhna bawbawllo uhhi. Pasian' Tapa in amaute kem a, Dawimangpa in amaute susia zolo hi. 19 Leitung midang khempeuh Dawimangpa' khutsungah a om ahi zongin eite pen Pasian' mi ihihna thu i thei hi.  
			</verse>
			<verse book="66" chapter="21" verse="7">A gualzo mi khempeuh in kei tung panin a ngahding thu in: Kei pen amaute' Pasian ka hi ding a, amaute keima ta ahi ding uhhi. 

			</verse>
		</category>
		<category id="85">
			<verse book="1" chapter="6" verse="22">Noah zong tua bangmahin gamta a, Pasian' thupiak khempeuh a hih hi.
			</verse>
			<verse book="2" chapter="14" verse="14">{ Topa } in note-a' dingin hong dosak ding a, note ahih leh na om hithiat ding uhhi bek hi," a ci hi.
			</verse>
			<verse book="5" chapter="10" verse="12">"Israel-te aw, tu-in, { Topa } na Pasian uh zahtak ding, ama lampite tot ding, amah it ding, na lungsim khempeuh uh leh na nuntakna khempeuh uh tawh { Topa } note' Pasian' na sep ding,
			</verse>
			<verse book="5" chapter="28" verse="47-48">Hih a tampi nate khempeuh om napi-in note in lungdamna leh lungsim kipahna tawh { Topa } note' Pasian' na semlo na hih manun, 48 { Topa } in note' langah a hong sawl ding na galte uh' na, gilkialna leh dangtakna, pum guakin omna, leh na khempeuh kitangsapna tawh, na sem ding uhhi. Na galte un note hong suksiat matengin note' ngawngah sik hakkol hong thuah ding uhhi.
			</verse>
			<verse book="6" chapter="22" verse="5">{ Topa' } nasem Moses in note hong piak thupiakna leh thukham ahi, { Topa } na Pasian uh it ding, ama lampi khempeuh zuih ding, ama thupiakte zuih ding, amah belh ding, leh na lungsim khempeuh uh leh na nuntakna khempeuh uh tawh ama na na sep ding uh limtakin ngaihsun un," a ci hi.
			</verse>
			<verse book="6" chapter="24" verse="15">{ Topa' } na na sepnop kei uh leh, Gun galkhata a na na sepsak uh na pu na pate uh pasian ahi a, note' ten'na gam Amor mite' pasian ahi zongin, a na na sepsak ding peuhpeuh uh tuni-in teel un. Ahih hangin kei leh ka innkuanpihte in ahih leh { Topa' } na ka sem ding uhhi," a ci hi.
			</verse>
			<verse book="9" chapter="12" verse="24">{ Topa } zahtak unla, na lungsim khempeuh uh tawh citakin ama na sem un; Banghang hiam cihleh note-a' dingin amah in na lian hong bawlsaksate ngaihsun un.
			</verse>
			<verse book="10" chapter="18" verse="22-23">Tua ciangin Zadok' tapa Ahimaaz in Joab kiangah, "Bangbang piang ta leh kei zong Kush mipa' nungah hong taisak in," a ci kik hi. Joab in, "Lungdamna thu puakna hangin thaman ngahlo ding cih thei napi-in, ka tapa aw, Banghangin tai ding na hi hiam?" a ci hi. 23 Amah in, "Bangbang piang ta leh ka tai ding hi," a ci hi. Tua ahih ciangin Joab in ama kiangah, "Tai in," a ci hi. Tua ciangin Ahimaaz zanglei lam tawnin tai a, Kush mipa makhelh hi.
			</verse>
			<verse book="14" chapter="17" verse="9">Amaute in { Topa' } thukham laibu kengin Judah gamsungah hilh uhhi. Judah khuapi khempeuhah amaute pai kawikawi-in mite lakah a hilh uhhi. 
			</verse>
			<verse book="14" chapter="29" verse="11">Ka tate aw, { Topa } in ama omna-ah a ding ding, ama na a sem ding, leh ama nasemte hi-in ama tungah paknamtui a hal dingin note hong teel khin ahih manin tu-in mawk om kei un," a ci hi.
			</verse>
			<verse book="15" chapter="10" verse="4">Kipan in; nangma nasep ding ahi hi; kote in kong huh ding uhhi. Hang in la sem in," a ci hi.
			</verse>
			<verse book="19" chapter="2" verse="11">Launa tawh { Topa' } na sem unla, lin'na tawh a khe nam un; tua hi kei leh amah sinso-in lamkalah na siamang ding uhhi; Banghang hiam cihleh amah heh pakpak hi. Amah a bel khempeuh mi nuamsate a hihi.
			</verse>
			<verse book="19" chapter="40" verse="9-10">Hotkhiatna hangin lungdam thu mihonpi lakah ka gen ding hi. { Topa } aw, lungdam thugen ka khawl ngei kei ding hi. 10 Nangma hotkhiatna thu ka im kei a, na thumanna leh na hotkhiatna ka gen khin hi. Na itna kip leh na thumanna mihonpi tungah ka im kei hi. 
			</verse>
			<verse book="19" chapter="71" verse="24">Keima siatna ding a zongte kizahhuaisak khin a, minsia khinzo ahih manun thuman tawh na hong huhna sunthapai-in ka gengen ding hi.
			</verse>
			<verse book="19" chapter="73" verse="28">Ahih hangin kei-a' dingin Pasian' kiangah om ding a hoih a hihi. Na sepnate khempeuh ka gentheihna dingin Topa { Pasian } ka hong bel hi.
			</verse>
			<verse book="19" chapter="105" verse="1">{ Topa } tungah lungdamna ko-in, ama min phat unla, ama sepnate khempeuh mite lakah kitheisak un.
			</verse>
			<verse book="19" chapter="126" verse="6">Kap kawmin kuankhia-in a tuh ding khaici a pua mi lungdamin kikona tawh buhlomte pua-in hong ciah ding hi.
			</verse>
			<verse book="20" chapter="24" verse="11">Thah dinga a kikaikhia mipa honkhia in la, sihna ding mun a zuan mipa lehkaih kik in.
			</verse>
			<verse book="23" chapter="6" verse="8-9">Tua ciangin, "Kua sawl ding a, eite-a' dingin kua va pai ding ahi hiam?" Topa' cihna aw ka za hi. Tua ciangin ke'n, "Hih lai-ah kei om ing! Kei hong sawl in," ka ci hi. 9 Tua ciangin amah in, "Pai in la, hih mite tungah, ‘Zaza napi tello; mumu napi theilo,’ va ci in.
			</verse>
			<verse book="23" chapter="12" verse="4">Ni khat ni ciangin mite in, "{ Topa}' tungah lungdam ko unla, ama hong huh ding ngen un. Minam khempeuh lakah ama septe kitheisak unla, ama min kiliansak hi, ci-in gen un.
			</verse>
			<verse book="23" chapter="52" verse="13">{ Topa } in, "En un; ka nasempa a dau pai-in, amah a lianin kikoihin kilaamto ding a, sang mahmah ding hi.
			</verse>
			<verse book="24" chapter="1" verse="6">Tua ciangin keimah in, "Ah, Topa { Pasian } aw, kei thugen ka siam kei a, naupang khat ka hi lel hi," ka ci hi.
			</verse>
			<verse book="24" chapter="20" verse="9">Keimah in, "Ama thu ka gen kei ding a, ama min ka lo kei ding hi," ci mah leng zong, ama thu ka lungsim sungah mei bangin hong kuang a, ka guh ka tang sungah kikhumcip ahih manin ka ki-ipipna-in ka gimlua a, genloin ka om thei kei hi.
			</verse>
			<verse book="26" chapter="3" verse="17">"Mihing ahi Ezekiel aw, Israel minamte' galvilpa dingin nang kong koih hi. Nangma tungah ka hong gen hilhkholhnate khempeuh amaute tungah na gensawn ding hi.  
			</verse>
			<verse book="26" chapter="33" verse="7">"Mihing ahi Ezekiel aw, tu-in Israel minam khempeuhte' galvilpa dingin nang kong koih hi. Nang tungah kong piak hilhkholhna khempeuh amaute tungah na gensawn ding hi.  
			</verse>
			<verse book="32" chapter="1" verse="1-2">{ Topa } in Amittai' tapa Jonah tungah, 2 "Kithawi in la, a lian mahmah Nineveh khuapi-ah va pai-in thu va hilh in; Banghang hiam cihleh amau' gitlohna thu ka za khinzo hi," a ci hi.
			</verse>
			<verse book="39" chapter="3" verse="17-18">Vanglian { Topa } in hih bangin ci hi: "Tua a kiciamteh mite pen keima mite hi ding uhhi. Keimah in na ka sep ni ciangin amaute pen keima neihtuam taktak mite hi ding uhhi. Pa in ama thu a mang a tapa a hehpih mah bangin kei zong amaute ka hehpih ding hi. 18 Tua ciangin midikte leh migilote, leh keima na hong semte leh hong semlote a kilamdan'na na mukik ding uhhi," a ci hi.
			</verse>
			<verse book="40" chapter="5" verse="15-16">Mei a vak khit ciangin kuamah in lawh khuhlo hi. Meivakna mun sangah koihzaw a, innsung khempeuh a taangsak hi. 16 Midangte in na gamtatna hoihte uh a muh ciangin vantungah a om na Pa uh min a phat theihna dingun mite mai-ah na gamtat hoihna uh khuavak bangin na kilangsak un.
			</verse>
			<verse book="40" chapter="6" verse="24">"Kuamah, to nih' sila hikhawm theilo hi. Khat mudahin khat it ding a, khat tungah thumanin khat simmawhbawl ding hi. Note in Pasian' na leh leitung sum na na semkhawm zo kei ding uhhi.
			</verse>
			<verse book="40" chapter="9" verse="36-38">Mihonte a muh ciangin, a cing neilo tuuhon bangin gimna ngahin lungkhamin om uh ahih manin hehpihhuai a sa hi. 37 Tua ahih manin a nungzuite kiangah, "Anlak ding tampi om napi-in anlak na a sem ding mi tawmbek a om hi. 38 Tua ahih manin ama an a la dingin annei Topa in nasem tampi hong sawlna dingin thu ngen un," a ci hi. 
			</verse>
			<verse book="40" chapter="10" verse="5-14">Zeisu in hih mi sawmlenihte sawl a, "Gentail mite gamsung ahi a, Samaria mite khuasungah ahi zongin lut kei un. 6 Tuu bangin a mangthang Israel mite lakah va paizaw un. 7 Na paina peuh uhah, ‘Vantung ki-ukna hong naita hi,’ ci-in thu va hilh un. 8 Cinate damsakin, misite hingsakin, miphakte damsakin, dawite va hawlkhia un. Man piak kulloin hih vangliatna na ngah uh bangin hih vangliatna na zatna uhah zong man va ngen kei un. 9 Kham ahi a, ngun ahi a, sumngo ahi zongin sum peuhmah na ip sung uhah keng kei un. 10 Khualzinna-ah an ngenin puakna ding ip ahi a, khedap ahi a, ciangkhut ahi zongin keng kei unla, puanak zong a val kengthuah kei un. Nasem mite pen amau sapnateng mite in a piak ding a ngeina a hihi. 11 "Khuapi ahi a, khuaneu ahi zongin khua khat peuhpeuh na tun' uh ciangin tua khuasungah note zin hong tungsak nuam kua om ahi hiam, ci-in zong unla, na muh uh ciangin tuate' inn-ah tungin, tua khua na nusiat mateng uh tua lai mahah omsuak pah un. 12 Inn khat peuhpeuhah na lut uh ciangin a mite hopihin thupha na pia un. 13 Tua na hopihna uh innsunga mite in note hong tun'saknop leh na hopihna thupha uh amaute tungah kip ding a, ahi zongin hong tun'saknop kei uh leh na hopihna thupha uh na dokkik ding uhhi. 14 Inn khat peuhpeuh in ahi a, khua khat peuhpeuh in ahi zongin note hong tun'saknop kei a, na thugen uh hong ngaihnop kei leh tua lai panin paikhia unla, na khe uha leivui bangte sin'khiat un.
			</verse>
			<verse book="40" chapter="10" verse="19-20">Tua bangin thusitna a thuak dingin hong kipaipih ciangin, bang gen ding ihi hiam, ci-in lunghimawh kei un. A hun a tun' ciangin na gending teng uh hong kihilh ding hi. 20 Thu na gen uh ciangin note' gen hiloin, na Pa uh' Khasiangtho in note tung tawnin thu a gen ding a hihi.
			</verse>
			<verse book="40" chapter="11" verse="1">Zeisu in a nungzui sawmlenihte a vaikhakna a man khit ciangin tua kiimnai-a om khuate-ah thuhilh ding leh thugen dingin tua mun panin a paikhia hi.  
			</verse>
			<verse book="40" chapter="22" verse="14">"Banghang hiam cihleh mi tampi a kisap hangin tawm bek a kiteel hi," a ci hi. 
			</verse>
			<verse book="40" chapter="28" verse="18-20">Tua ciangin amaute mai-ah Zeisu hong pai a, "Leitungah ahi a, vantungah ahi zongin vangliatna khempeuh kei tungah hong kipia khinta hi. 19 Tua ahih ciangin note pai unla, midang khempeuh, keima nungzui mi suaksakin, Pa min, Tapa min, leh Khasiangtho min tawh tui sungah na phum un. 20 Tua ciangin note tungah ka hong gen thute khempeuh a zuihna dingun na hilh un. Hun bei dongin note a hong ompih tawntung ding ka hihna thu phawk ta un," a ci hi.
			</verse>
			<verse book="41" chapter="3" verse="14-15">amah in mi sawmlenih teelin, sawltakte, ci-in min a phuah hi. Zeisu in, "Kei tawh a kikhawl dingin noteng ka hong teel hi. Thu a hilh dingin zong ka hong sawl ding a, 15 dawi hawlkhiatna ding vangliatna na nei ding uhhi," a ci hi. 
			</verse>
			<verse book="41" chapter="13" verse="11">Note hong kimanin, thusitna a thuak dingin thukhen zumah hong kipaipih ciangin bang gen ding ihi hiam, ci-in ma lunghihmawh kei un. A thugen ding pen note hiloin Khasiangtho ahih manin a hun tak ciangin na gen dingun a hong kisawl peuhpeuh na gen un.
			</verse>
			<verse book="41" chapter="16" verse="14-15">Tua khit ciangin a tawpna-ah, an a nek laitakun nungzui sawmlekhatte mahmah kiangah a kilang hi. A kithawhkik sak khit ciangin amah a mu mite' thugen umlo uh ahih manin a lungkhauhna uh leh a uplohna hangun amaute a taii hi. 15 Tua khit ciangin amaute tungah, "Leitung khempeuhah note pai kawikawi unla, mi khempeuh tungah Lungdamna Thu na hilh ta un.    
			</verse>
			<verse book="42" chapter="3" verse="23">Nasep a kipat ciangin Zeisu ama khan' kum sawmthum bang a pha hi. Mite in ama pa Joseph hi, ci-in a ngaihsun uhhi. Joseph' pa Heli,
			</verse>
			<verse book="42" chapter="4" verse="18-19">"Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa' kha hong om hi. Salin a kimante tungah suahtakna thu a gen ding, mittawte in khua a muhkik theihna ding, a kinengniamte a suaktasak ding leh 19 Topa in a mite a hotkhiat ding kum a pulak dingin kei hong sawl hi," ci-in a kigelh hi. 
			</verse>
			<verse book="42" chapter="6" verse="12-16">Ni khat, thungen dingin mualtungah Zeisu pai a, zan tawntung Pasian kiangah thu ngenin a om hi. 13 Khua a vak ciangin a nungzuite sam a, amaute sung panin sawmlenih teelkhia-in sawltakte ci-in min a phuak hi.  
			</verse>
			<verse book="42" chapter="6" verse="39">Tua ciangin Zeisu in amaute kiangah thugentehna khat zong gen a, "Mittaw khat in mittaw dang khat lam paipih theilo hi. Paipih zenzen leh a nih tuakun hawkguamah kiakhawm ding uhhi.
			</verse>
			<verse book="42" chapter="9" verse="2-6">Tua ciangin Pasian' Ukna thu a hilh ding leh cinatnate a damsak dingin kuankhia sakin 3 amaute kiangah, "Tu-a na khualzinna uhah bangmah keng kei un. Ciangkhut ahi a, ip ahi a, an ahi a, sum ahi zongin keng kei unla, puanak zong a valin kengthuah kei un. 4 Khua khatpeuhah na lut uh ciangin tua khua panin na paikhiat matengun a inn-ah hong tungsakte' inn mahah om paisuak un. 5 A inn uhah a hong tun'sak noplohna khua peuhpeuh panin na paikhiat uh ciangin amaute hilhkholhna-in na khe uha leivui bangte sin'san un," ci-in a vaikhak hi. 6 Nungzuite zong kuankhia uh a, khua khempeuhah pai-in Lungdamna Thu hilh uh a, a paina khempeuh uhah cinate a damsak uhhi.
			</verse>
			<verse book="42" chapter="10" verse="2">Amaute kiangah, "Anlak ding tam mahmah a, ahi zongin mi tawm bek in anlak na sem uhhi. Tua ahih manin anneipa in a ante a la dingin mi hong sawlna dingin thu ngen un.
			</verse>
			<verse book="42" chapter="10" verse="10">Ahi zongin khua khat peuhpeuhah na lut uh ciangin note hong tun'saknop kei leh a khuasung kongzingah pai unla,
			</verse>
			<verse book="42" chapter="12" verse="8">"Note kiangah kong cihin-ah, keima mi ahihna mi' theihin a genkhiate, Mihing Tapa in zong Pasian' vantung mite' mai-ah, keima mi hi, ci-in genkhia ding a,
			</verse>
			<verse book="42" chapter="12" verse="11-12">Thusitna a thuak dingin kikhopna inn-ah ahi a, hausa zumah ahi zongin hong paipih uh ciangin bang gen ding a, bangci kihut ding ka hi hiam, ci-in lunghimawh kei un. 12 Banghang hiam cihleh a hun a tun' ciangin Khasiangtho in na gen dingteng uh hong hilh ding hi," a ci hi.
			</verse>
			<verse book="42" chapter="15" verse="7">Tua mah bangin kisikkik ding a kisamlo mihoih sawmkualekuate tungah lungdamna sangin mawhnei mi khat a kisikna hangin vantungah lungdamna lianzaw ding hi," a ci hi.
			</verse>
			<verse book="42" chapter="19" verse="10">Banghang hiam cihleh a mangthangte a zong ding leh a honkhia dingin Mihing Tapa a hong pai ahi hi," a ci hi.
			</verse>
			<verse book="42" chapter="24" verse="47">Jerusalem khua-a kipan minam khempeuh tungah a mawhna uh kisikin a kimaisakna ding thu, ama min tawh kihilh ding hi, ci-in kigelh hi.
			</verse>
			<verse book="43" chapter="3" verse="17">Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
			</verse>
			<verse book="43" chapter="4" verse="35-36">Note in na paunak uhah, ‘Khai tuh khit kha li ciangin anlak hun hi,’ na ci uhhi. Tu-in note khuadakin lote en un. An khempeuh min khinta a, lakding bek in sam hi. 36 Khaituhpa leh anlapa a lungdam khawm theihna dingin anlapa thaman a kipiak mah bangin anlapa in zong a nungta tawntung dingin mi a khawm ding hi.
			</verse>
			<verse book="43" chapter="5" verse="24">"A mantakin kong genin-ah: Ka thugennate za-in kei hong sawlpa a um khempeuh a nungta paisuak ding hita hi. Mawhsak thukhenna ngah nawnloin, sihna panin a hingkik ta a hihi.
			</verse>
			<verse book="43" chapter="6" verse="44">Kei hong sawl Pa in a kaihloh mite ka kiangah hong pai theilo ding a, ka kiangah hong pai mite nitawp ni ciangin ka hingsak ding hi.
			</verse>
			<verse book="43" chapter="12" verse="26">Ka nasemte keima omna-ah a omtheihna dingin ka na a sem nuam peuhmah in kei hong zui ding uh a, ka Pa in ka na a sem mite a pahtawi ding hi," a ci hi.
			</verse>
			<verse book="43" chapter="15" verse="26-27">"Ahi zongin Thuman a hong lak ding Huhpa ahi Khasiangtho ka Pa kiang panin ka hong sawl ding hi. Amah hong tun' ciangin keima thu hong gen ding hi. 27 A kipat cila kipanin kei tawh omkhawm na hih manun note in zong keima thu na gen ding uhhi.
			</verse>
			<verse book="44" chapter="1" verse="8">Ahi zongin note tungah Khasiangtho hong tun' ciangin vangliatna tawh na kidim ding uh a, Jerusalem khuasung, Judea gamsung, Samaria gamsung, leh leimong dongin note in keima thu na gen ding uhhi," ci-in a dawng hi. 
			</verse>
			<verse book="44" chapter="1" verse="21">Tua ahih ciangin Topa Zeisu' thawhkikna thu teci pangin a hong genpih dingin Judas tangin mi khat i lakding kisam hi. Tua mipa pen Johan' tuiphum kipat huna kipanin Zeisu vanah a kilaktoh hun ciangdong, Zeisu' nasepna khempeuhah eite tawh a omkhawm mi khat ahih ding kisam hi," a ci hi.
			</verse>
			<verse book="44" chapter="4" verse="20">Tua ahih manin kote in ka muhsa uh leh ka zaksa uh thute genloin ka om thei kei ding uhhi," ci-in a dawng uhhi.
			</verse>
			<verse book="44" chapter="5" verse="19-20">Ahi zongin tua zanin Topa' vantung mi khat in thong kongkhakte hong a, sawltakte a paikhiatpih khit ciangin amaute kiangah, 20 "Biakinn-ah pai unla, hih nuntak thakna thu mite kiangah va gen un," ci-in a vaikhak hi.
			</verse>
			<verse book="44" chapter="6" verse="1-4">Tua khit ciangin thu um mi hong tam tektek a, Jew mite leh Grik pau a zang Jew mite kikalah kiphunsanna thu hong om hi. Grik pau a zang Jew mite in, "Annek tuidawn, sumlepai hawmna-ah ka meigong numeite uh hong kipiaksak lo hi," ci-in lungkimlo uhhi. 2 Tua ahih manin sawltak sawmlenihte in thu um mi khempeuh samin kaikhawm uh a, "Kote in Pasian' thu hilh ding don manlo liangin annek tuidawn sumlepai vai-ah kong manlah ding uh kilawmlo hi. 3 Tua ahih ciangin sanggamte aw, note lak panin pilna leh Khasiangtho a nei mihing sagih hong kitengkhia unla, hih thute a vaihawm dingin i koih ding hi. 4 Tua hi leh kote in ka hun khempeuh uh thungetna leh thuhilhna-in kong zang thei ding uhhi," a ci uhhi.
			</verse>
			<verse book="44" chapter="8" verse="4-5">Tua bangin a kithehthang mite pai kawikawi-in thu a hilh uhhi. 5 Philip zong Samaria gam khuapi-ah pai-in Christ thu a hilh hi.
			</verse>
			<verse book="44" chapter="8" verse="12">Ahi zongin Pasian' Ukna Lungdamna Thu leh Zeisu Christ thu, Philip' gente a up uh ciangin, numei pasal a um khempeuh tui a kiphum uhhi.
			</verse>
			<verse book="44" chapter="8" verse="26-29">Topa' vantung mi khat in Philip kiangah, "Kithawi in la, Jerusalem khua panin Gaza khua paina lampi zuan dingin leitaw lam manawhin pai in," a ci hi. (Tua lampi tu-in kizang pha nawnlo hi.) 27 Philip zong kithawi-in a pai hi. Lampi-ah Ethiopia mi mang lian khat tawh kituak hi. Tua mangpa pen Ethiopia kumpinu Kandeis khutnuai-a mang lian khat hi a, kumpinu neihsa khempeuh a ukpa a hihi. Jerusalem khua-ah Pasian bia dingin a va pai hi a, 28 inn zuan dingin leeng sungah a tuan' kawmin kamsang Isaiah laibu a sim hi. 29 Tua laitakin Khasiangtho in Philip kiangah, "Pai in la tua leeng mai-ah va om in," ci-in a sawl hi. 
			</verse>
			<verse book="44" chapter="9" verse="10-11">Tua laitakin Damaskas khua-ah Ananias min nei thu um mi khat a om hi. Amah in maang mu a, a mang sungah Topa in, "Ananias aw," ci-in a sam hi. Ananias in, "Topa aw, ka om hi," ci-in a dawng hi. 11 Tua ciangin Topa in Ananias kiangah, "Kithawi-in Kongzing Tang gei-a Judas inn-ah va pai in la, Tarsas khuami Saul min nei mi khat va kan in. Tua Saul in thu ngen a,
			</verse>
			<verse book="44" chapter="9" verse="15">Ahi zongin Topa in Ananias kiangah, "Gentail mite, kumpite, leh Israel mite tungah keima min a kitheisak ding, keima na a sem dingin teelkhin ka hih manin ama kiangah va pai in. 
			</verse>
			<verse book="44" chapter="10" verse="19-20">Tua bangin Peter in a maang muh lungngaingai-in a om laitakin Khasiangtho in, "En in, mihing thum in nang hong zong uhhi. 20 Amaute nang kiangah a hong pai dingin ka hong sawl ahih manin kithawi-in kumsuk in la, lunghiang loin amaute zuipah in," a ci hi.
			</verse>
			<verse book="44" chapter="11" verse="12">Lunghiang loin amaute ka zuihpahna dingin Khasiangtho in kei tungah hong gen khinzo hi. Joppa khua panin hih i sanggam gukte in zong Sisaria khua-ah hong zui uh a, ka vekpi-un Kornelias inn-ah ka lut uhhi.
			</verse>
			<verse book="44" chapter="11" verse="19-24">Stephen a kithah huna bawlsiatna hangin thu um mite tampi kithehthang uhhi. Mi pawlkhatte Foenisia gam, Saipras gam, leh Antiok khua ciangdong tung uh a, Jew mite kiang bekah Pasian' thu a hilh uhhi. 20 Ahi zongin Saipras gammi leh Sairin khuami thu um mi pawlkhatte Antiok khua-ah pai uh a, Topa Zeisu hanga Lungdamna Thu, Gentail mite kiangah zong a gen uhhi. 21 Topa in nakpi takin amaute huh ahih manin mi tampi in thu umin Topa lamah a kihei uhhi. 22  Jerusalem-a om pawlpite in hih thu a zak uh ciangin Antiok khua-ah Barnabas a paisak uhhi. 23 Barnabas a tun' ciangin Pasian in amaute thupha a piakna mu-in lungdam mahmah a, amaute citakin a lungsim khempeuh uh tawh Topa tungah a thumanna dingun a hanthawn hi. 24 Barnabas pen mihoih mahmah, upna nei-in, Khasiangtho tawh a kidim mi khat a hihi. Mi tampi in Pasian a um uhhi.
			</verse>
			<verse book="44" chapter="13" verse="2">Amaute in an tangin Pasian bia-in a om laitakun Khasiangtho in amaute kiangah, "Keima na a sem dingin ka sapsa ahih manin kei-a' dingin Barnabas leh Saul hong piakhia un," a ci hi.
			</verse>
			<verse book="44" chapter="13" verse="47">Banghang hiam cihleh Topa in kote kiangah thu hong pia khinzo a, ‘Leitung mi khempeuh in hotkhiatna a ngahtheihna dingin Gentail mite' khuavak ahi dingin ka hong koih hi,’ hong ci hi," a ci uhhi.
			</verse>
			<verse book="44" chapter="13" verse="50-51">Ahi zongin Jew mite in tua khuasung uliante leh Gentail mi numei citheite holhthawh uh a, Paul leh Barnabas bawlsiat ding kipanin, tua gam panin a taikhia sak uhhi. 51 Sawltakte in zong a khe uha leivui bangte sin'khiat sanin Ikonium khua-ah a pai uhhi.
			</verse>
			<verse book="44" chapter="14" verse="27">Antiok khua a tun' uh ciangin amaute in pawlpi mite khawm uh a, a khualzinna uhah Pasian in na a seppihna khempeuh leh Gentail mite in zong thu a uptheihna dingun Pasian in lam a hon'saknate khempeuh a gen uhhi. 
			</verse>
			<verse book="44" chapter="16" verse="6-10">Asia gamsungah thu a hilhding uh Khasiangtho in phallo ahih manin Frigia leh Galatia gamsung tengah a zin uhhi. 7 Mysia gamgi a tun' uh ciangin Bithynia gamsungah lutdingin kithawi uh a, ahi zongin tua gamah a pai ding uh Zeisu' Khasiangtho in phallo hi. 8 Tua ahih manin Mysia gam nawkin pai uh a, Troas khua-ah a tung uhhi. 9 Troas khua-ah a tun'ni zanin Paul in maang mu a, Masedonia gammi khat in ama kiangah, "Masedonia gamah hong pai in la, kote hong huh in," ci-in a thum hi. 10 Paul in mang a muhkhit phetin, tua lai-a om mite kiangah Lungdamna Thu a hilh dingin Pasian in eite hong sam hi, ci-in ngaihsun ka hih manun Masedonia gamah a pai dingin ka kithawi pah uhhi.
			</verse>
			<verse book="44" chapter="18" verse="9-11">Zan khat, Paul in maang mu a, a mang sungah Topa in, "Lau kei in. Lungkia kei in la, na thugen zom in. 10 Hih khuasungah keima mi tampi om a, nang hong ompih ka hih manin kuamah in nang bangmah hong cihlo ding hi," a ci hi. 11 Tua ahih manin tua khua-ah kum khat leh alang sung omlai-in mite kiangah Pasian thu a hilh hi.
			</verse>
			<verse book="44" chapter="20" verse="18-21">Ephesa pawlpi upate hong tun' ciangin Paul in amaute kiangah, "Asia gamsung kong tun' ni-a kipanin note tawh ka om sungteng ka nasepna khempeuh note in na thei uhhi. 19 Jew mite in kei hong thahsawmna hangin kiniamkhiatna leh khitui naptui tawh haksapi-in Topa' na ka sem hi. 20 Mihon lak ahi a, note' innsungah ahi zongin ka hong thuhilhna khempeuhah note' phattuamna ding a om khempeuh sit neiloin kong gen khin hi. 21 Jew mi leh Gentail mite a mawhna panun Pasian' lamah kihei-in i Topa Zeisu a upna dingun thu ka gen khinzo hi.
			</verse>
			<verse book="44" chapter="20" verse="24">Ahi zongin Topa Zeisu in kei sep dingin a hong piak, Pasian hehpihna hangin Lungdamna Thu, mite kiangah gen ding nasep ka tangtut zawh nak leh kei nuntakna-ah bangbang hong piang ta leh a thupi-in ka ngaihsun kei hi. 
			</verse>
			<verse book="44" chapter="21" verse="8">A zingciangin ding leuleu-in Sisaria khua ka tung uh a, Pasian thu a hilh Philip' inn-ah tungin tua lai-ah ka taam uhhi. Tuapa pen Jerusalem khua-a a kiteel mi sagihte sungah a kihel a hihi.
			</verse>
			<verse book="44" chapter="22" verse="14-15">Tua ciangin amah in, ‘I pu i pate' Pasian in ama deihna a thei ding, a thuman a Nasempa a mu ding, leh ama kam mahmah tawh a thugen a za dingin nang hong teel khinzo hi. 15 Tua ahih manin na muhsa leh na zaksa thu khempeuh, mi khempeuh tungah genin teci a pang ding na hi hi.
			</verse>
			<verse book="44" chapter="28" verse="31">Amah in Pasian' Ukna thu, leh Topa Zeisu Christ' thu, hangtakin a ututin genin a hilh hi.
			</verse>
			<verse book="45" chapter="1" verse="1">Pasian kiang panin a hong pai Lungdamna Thu a hilh dingin Pasian' teelna tawh sawltak ahi, Zeisu Christ' sila keimah Paul in lai ka hong khak hi.
			</verse>
			<verse book="45" chapter="1" verse="5">Minam khempeuh in ama thu umin a zuihtheihna dingun Christ hangin sawltak nasep sep theihna ding hamphatna thu Pasian in Christ' na sepna dingin kote a hong pia hi. 
			</verse>
			<verse book="45" chapter="1" verse="9">Ama Tapa hangin Lungdamna Thu ka lungsim khempeuh tawh hilhin a na ka sep Pasian in hih ka thugente a man taktak ahihna thu hong thei hi.
			</verse>
			<verse book="45" chapter="1" verse="14-15">Nuntakna sang mite leh nuntakna niam mite, mipilte leh mihaite, a kuamah peuh ka huh ding ka tavuan ahih manin, 15 Rom khua-a a om note tungah zong Lungdamna Thu hilhding ka lawp mahmah hi.  
			</verse>
			<verse book="45" chapter="8" verse="28">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi. 
			</verse>
			<verse book="45" chapter="9" verse="1-3">Kei, Christ tawh kipawl ka hih manin zuauthu ka gen thei kei hi. Khasiangtho lamlahna tawh, ka lungsim kitheihna-ah zuaugen hetloin a mantakin ka gen thu in: 2 Leitung silesa-ah ka mipihte-a' dingin nakpi takin dahin ka lunggimna a khang hi. 3 Hi thei ding hi leh amaute' hoihna dingin keimah in Pasian' samsiatna thuakin Christ tawh kikhenna ding ciangdong nangawnin amaute ka huhnuam hi. 
			</verse>
			<verse book="45" chapter="10" verse="13-17">Laisiangtho in zong, "Topa tungah huhna a ngen khempeuhte in hotkhiatna a ngah ding uhhi," ci hi. 14 Ahi zongin a uplohpa uh tungah kua in thu ngen thei ding ahi hiam? Ama thu za ngei kei leh kua in a thu um thei ding ahi hiam? Ama thu kigen kei leh kua in za thei ding ahi hiam? 15 A gen dingin kisawl kei leh kua in a thu gen thei ding ahi hiam? Tua ahih manin Laisiangtho sungah, "Lungdamna thu a hilh dingin a hong pai mite hangin kinuam mahmah hi," ci-in kigelh hi. 16 Ahi zongin Isaiah in, "Topa aw, ka thugente uh kua in um ahi hiam?" a cih mah bangin Lungdamna Thu a za mi khempeuh in um kimlo uhhi. 17 Tua ahih ciangin zakna panin upna hong piangthei a, Christ thu upna ding pen hilhna panin hong piangthei pan hi.    
			</verse>
			<verse book="45" chapter="12" verse="6">Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian' thu gentheihna ding siamna ahih leh i upna neihzah tawh kizui-in gen ni.  
			</verse>
			<verse book="45" chapter="12" verse="11">Thadah kei unla, nakpi takin na sem un. Lawp mahmahna lungsim tawh Topa' na sem un.
			</verse>
			<verse book="45" chapter="13" verse="4">Ukna thuneite pen note' hoihna dingin Pasian' nasemte ahi uhhi. Ahi zongin a sia-in na gamtat uh leh gim hong pia taktak ding uh ahih manin na lau ding uh a hihi. Banghang hiam cihleh amaute pen Pasian' nasemte hi a, a sia-in a gamta mite tungah Pasian' hehna bangin gim a pia dingte ahi uhhi.
			</verse>
			<verse book="45" chapter="15" verse="16-20">Gentail mite tungah na a sem dingin Christ Zeisu sawltak hih theihna ding hamphatna lianpi Pasian in kei a hong piakna hang a hihi. Gentail mite pen Khasiangtho in Pasian' tungah a piak, ama san'theih biakpiaknate a suahtheihna dingin Pasian kiang panin a hong pai Lungdamna Thu ka hilhna-ah siampi bangin na ka sem hi. 17 Tua ahih manin Christ tawh kikopin Pasian-a' ding na ka sepna-ah kei ka kisathei mahmah hi. 18 Khasiangtho' vangliatna tawh lim leh na lamdangte zangin, Gentail mite in Pasian thu a zuihtheihna dingun Christ in ka thatang leh ka kam ka muk a zatna thute bekah hangtakin genin ka telkheh ding hi. Tua ahih manin Jerusalem khua panin Illyrikam gam ciangdong ka zinna khempeuhah Zeisu Christ hangin Lungdamna Thu ka hilh khinzo hi. 19-20 A tawntungin keima tup thu in: Mi khatpeuh in a patsa nasep maban, oltakin zomin a sem mi ka suahkhak lohna dingin Christ thu a kizak ngei nailohna munte bekah Lungdamna Thu hilh ding keima utna a hihi. 
			</verse>
			<verse book="45" chapter="15" verse="31">Judea gamsunga a om thu umlo mite in kei hong gimsakkhak lohna ding leh Jerusalem khua-a a om Pasian mite-a' dingin nasepnate lungdam takin a hong san'theihna dingun thu hong ngetsak un.
			</verse>
			<verse book="46" chapter="1" verse="17-18">Christ in tuiphum nasep a sem dingin kei hong sawllo a, Lungdamna Thu a hilh dingin a hong sawl bek a hihi. Ka thuhilhna-ah zong thugen siamna leh pilna a nei ka hi kei hi. Tua bang hi kei hen la, pilna leh gensiamna a nei hi leng, Christ in singlamteh tunga a thuakna thu in vangliatna a neihna hang kisalo khading hi. 18 Banghang hiam cihleh sihna a thuak mite-a' dingin singlamteh tungah Christ sihna thu pen a haihuai thu a hihi. Ahi zongin hotkhiatna a ngah eite-a' dingin Pasian' vangliatna a hihi.
			</verse>
			<verse book="46" chapter="1" verse="26-28">Sanggamte aw, Pasian in note hong sap laitakin na omzia uh ngaihsun un. Leitung mite' hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uhhi. 27 Ahi zongin Pasian in mipilte a maizumsakna dingin mihaite hong teel a, mi thahatte a maizumsakna dingin mi thaneemte a hong teel hi. 28 Leitung mite in thupi a sakte uh a suksiat theihna dingin Pasian in leitung mite' simmawh a niamte, bangmahin a ngaihsutloh uh mite a teel hi.  
			</verse>
			<verse book="46" chapter="2" verse="1-5">Sanggamte aw, Pasian' thu hilhin note kiangah kong pai lai-in, mipilte' zat kam thukpipi leh pilna kamte ka zang kei hi. 2 Banghang hiam cihleh note kiangah ka om laitakin singlamteh tungah Zeisu Christ a sihna thu simloh thudang peuhmah ngaihsutloh dingin ka ngaihsutsa a hihi. 3 Tua ahih manin note kiangah kong pai lai-in thaneemin, launa tawh ka ling a, 4 thu ka hong hilh ciangin zong leitung mipilte' zat kammalte leh siamnate ka zang kei a, Pasian' Khasiangtho vangliatna tawh thu ka hong hilh hi. 5 Tua ahih manin note' thu upna pen mihingte' pilna hang hiloin, Pasian' vangliatna hangin a um na hi uhhi. 
			</verse>
			<verse book="46" chapter="3" verse="5-7">A taktakin ci lehang, Apollos i cihte, Paul i cihte, bangpi hi zenzen ka hi uhhiam? Note in thu na uptheihna dingun Pasian' nasemte ka hi lel uhhi. Topa in kote' sepdingin a hong piak nasep tuak a sem ka hi lel uhhi.6Keima nasep pen khaici vawh hi a, Apollos' nasep pen tuibuah hi a, ahi zongin a khangsakpa ahih leh Pasian a hihi. 7   Khaici vawhpa leh tuibuakpa a thupi hilo a, a khangsak Pasian a thupi hi bek hi.
			</verse>
			<verse book="46" chapter="9" verse="13-14">Biakinn-ah nasem dingin a kicial mite in biakinn mah panin an ngah uh a, biakna tau-ah na a semte in biakna sa mah a ngahna uh theilo na hi uhhiam? 14 Tua mah bangin lungdamna thu a hilhte in tua nasepna mah panin nuntakna a ngahna ding uh Topa' thupiak a hihi.
			</verse>
			<verse book="46" chapter="9" verse="16-23">Lungdamna thu ka hilh hangin kisialhna ding thu bangmah omlo hi. Banghang hiam cihleh tua thu a hilh ding mahin a hong kisawl a hihi. Tua ahih manin lungdamna thu hilh kei leng kei-a' dingin a dahhuai mahmah a hihi. 17 Keima utthu tawh a sem hi leng sep thaman ka lamen ding hi. Ahi zongin Pasian in a sem dingin hong sawl ahih manin ka sepding nasep a sem ka hihi. 18 Tua ahih leh ka sep thaman bang ahi hiam? Ka thaman pen, lungdamna thu tawh kisai ka sepna-ah thaman ngenloin, a khongin Lungdamna Thu hilhding hamphatna ka neihna a hihi. 19 Kei pen kuama khutnuai mi hiloin a suakta mi hinapi-in, mi a tam theithei ka ngahzawhna dingin mi khempeuh' khutnuai mi-in ka kibawl hi. 20 Jew mite lakah na ka sep ciangin amaute ka ngahzawhna dingin Jew mite khat mah bangin ka gamta a, Moses Thukham ka zuihding a kisaploh hangin a zuite ka ngahzawhna dingin amaute lakah na ka sep ciangin amaute mah bangin ka gamta hi. 21 Tua mah bangin Jew mite' Thukham in a huamloh Gentail mite lakah na ka sep ciangin amaute ka ngahzawhna dingin Gentail mite bangmahin ka gamta hi. Hih bangin ka gen ciangin Pasian' thukham a zuilo, cihna hiloin Christ' thukham zui-in a gamta ka hihi. 22 Upna neu mite lakah na ka sep ciangin amaute ka ngahzawhna dingin amaute mah bangin ka gamta hi. Tua ahih manin ahih theihna lam peuhpeuhah mite ka ngahzawhna dingin mi khempeuh' ngeina ka zui hi. 23 Hih bangin ka gamtatna pen amaute tungah Lungdamna Thu ka tuttheihna ding leh keima nasep hoihtakin ka septheihna ding ka deihna a hihi. 
			</verse>
			<verse book="46" chapter="14" verse="3">Ahi zongin Pasian' thu a hilhte pen mite tungah thugen hi a, mite tungah huhna, hanthotna, leh hehnepna a pia a hihi.
			</verse>
			<verse book="46" chapter="16" verse="9">Hong langpang tampi a om tei hangin limtakin na septheihna ding lam tampi tak a om hi.
			</verse>
			<verse book="46" chapter="16" verse="15-16">Sanggamte aw, Stefanas-te innkuan pen Akhaia gamsunga thu um masa pente ahihna leh Pasian' mite-a' dingin nasem dingin a kipia mite ahihna thu na thei uhhi. 16 Tua bang mite leh amaute tawh tua bangmahin na a semkhawm mite' thu na man'na dingun ka hong thum hi.
			</verse>
			<verse book="47" chapter="2" verse="12-14">Christ hangin lungdamna thu a hilh dingin Troas khua ka tun' ciangin tua lai-ah nasep theihna dingin Topa in lampi hong hon'sakna thu ka mu hi. 13 Ahi zongin tua lai-ah i sanggampa Titus na omlo ahih manin ka lungsim om thei nawnlo hi. Tua ahih manin tua lai-a om mite nusia-in Masedonia gamah ka paisuak hi. 14 Ahi zongin Pasian tungah lungdam mahmahna ding thu a om hi. Christ tawh ka kipawlna hangun gualzawhna tawh Christ a paina khempeuhah Pasian in kote hong zuisak hi. Mun khempeuhah paknamtui a kizelh bangin Christ thu theihna a kizelsak dingin Pasian in kote hong zang hi.
			</verse>
			<verse book="47" chapter="4" verse="1">Pasian in hong hehpihna tawh hih nasep hong pia ahih manin ka thaneem hetkei uhhi. 
			</verse>
			<verse book="47" chapter="4" verse="3-5">Lungdamna thu ka hilhte uh kitello ahih leh zong siatna a thuak mite-a' ding bekin a kitello hi ding hi. 4 Tua bang mite pen hih leitung pasian gilote in a lungsim mit uh tawsak ahih manin umlo uh a, Pasian tawh a kibang teekteek Christ minthan'na hangin amaute tungah a hong taang lungdamna thu khuavak mu theilo uhhi. 5 Banghang hiam cihleh kote' hilh thu pen komau' thu hilo a, Christ Zeisu pen Topa ahi hi, ci-in a hilh ka hi uh a, kote pen Christ hangin nomau' na a semte ka hi uhhi. 
			</verse>
			<verse book="47" chapter="5" verse="11">Pasian zahtakna ding thu ka lungsim uhah om tawntung ahih manin mite ka zolzawhna dingun ka hanciam uhhi. Pasian in kote' lungsim teltakin hong thei a, note in zong na lungsim uhah kei hong thei dingin ka hong um hi. 
			</verse>
			<verse book="47" chapter="6" verse="3-4">Ka nasepna uhah mite in mawhna hong zon'ding uh utlo ka hih manun kuamah ka nawngkaisak khaklohna dingun ka hanciam uhhi. 4 Tua ahih manin ka sepna khempeuh uhah Pasian' nasemte ka hihna uh ka kilangsak uh a, lungduai takin gimna, haksatna, lungkhamnate ka thuak uhhi. 
			</verse>
			<verse book="47" chapter="12" verse="14-17">Tu-in kong hawhna ding pen a thumveina ding hita a, note' gimna dingin bangmah ka hong ngen het kei ding hi. Keima deih pen note' sumlepaite hiloin note mahmah na hi uhhi. A taktakin ci lehang, tate in nulepate a huhding hilo a, nulepate in tate a huhding hizaw hi.  15 Note ka hong huhtheihna dingin lungdam takin ka neih khempeuh kong piaknop banah keima pumpi mahmah zong ka hong kipia nuam hi. Tuazah takin ka hong itna pen itlohna tengin hong nei zawsop ding na hi uhhiam? 16 Sumlepai vai-in note themkhat zong ka hong gimsak hetlohna na theihsa uh a hihi. Ahi zongin mi pawlkhatte in, kei pen ngian zangin khemna tawh a lamdang khatah sum tamzaw ka ngahna ding a vaihawmin hong gen uhhi. 17 Note kiangah ka hong paisak mite tung tawnin note kiang panin keima hamphatna ding bang la ka hi hiam? 
			</verse>
			<verse book="47" chapter="12" verse="19">Note mai-ah ka mawhna uh a kiphelphel bang khatin na hong ngaihsutkhak uh leh tua bang hilo hi. Lawmte aw, ka hihna khempeuh uh note' phattuamna ding ka deihna uh tawh Christ in kote' gen ding a hong deih bangin Pasian' mai-ah thu genin nasem ka hi uhhi. 
			</verse>
			<verse book="48" chapter="1" verse="1">Mihingte' hong sehna leh hong sawlna tawh sawltak na a sem hiloin, Zeisu Christ leh sihna panin tua Zeisu a thosakkik Pasian' hong sawlna tawh sawltak na a sem keimah Paul in Galati gama om pawlpi tuamtuamte tungah lai ka hong khak hi.
			</verse>
			<verse book="48" chapter="1" verse="10">Hih bangin thu ka gen ciangin mite' hong pahtak theihna ding a zong tawh kibang na hong sa uhhiam? Mite' pahtak ding a ut ka hi kei a, Pasian' hong pahtak ding a hanciam ka hihi. Mihingte' hong pahtak theihna dingin a gamta hi zenzen leng, Christ' nasem ka hi kei ding hi.
			</verse>
			<verse book="48" chapter="2" verse="7-9">Amaute in genthuah ding a neih genloh, Jew mite tungah lungdamna thu hilh ding nasep, Pasian in Peter tungah a piak mah bangin, Gentail mite tungah lungdamna thu hilhna ding nasep, Pasian in kei tungah a hong piakna thu a muzaw uhhi. 8 Banghang hiam cihleh Jew mite lakah sawltak nasep a sem dingin Peter a koih mah bangin Gentail mite lakah sawltak nasep a sem dingin Pasian in kei a hong koih hi. 9 Makai-a kinei James, Peter, leh Johan-te in Gentail mite lakah nasem dingin Pasian in kei hong sehna thu thei uh ahih manin, Pasian sungah nasemkhawm khat ihi hi, cih hong lahna uh limin kei leh Barnabas tawh khut kiletna hong bawl uhhi. Kei leh Barnabas in Gentail mite lakah na semin amaute in Jew mite lakah na a sepna ding uh thukimna ka nei uhhi. 
			</verse>
			<verse book="48" chapter="6" verse="6">Pasian thu hilhna a za mipa in ama neih na hoihte khempeuh zong, amah a hilhpa tawh zangkhawm ta hen. 
			</verse>
			<verse book="49" chapter="3" verse="7">Tua lungdamna thuhilh a sem dingin Pasian in a tuam vilvelin ama vangliatna tawh kei a hong seh hi. 
			</verse>
			<verse book="49" chapter="5" verse="17">Tua ahih manin hai ommawk kei unla, Topa in bang a semdingin hong deih ahi hiam, ci-in kan un.
			</verse>
			<verse book="49" chapter="6" verse="5-7">Silate aw, launa leh lin'na tawh na leitung tote uh thu mang unla, Christ' na na sep uh mah bangin lungsim takpi tawh na na sepsak un. 6 A hong pahtak ding uh deihna tawh amaute' muhsung bekin tuaci gamtat kei unla, Christ' sila na hihna hangun Pasian' hong deih bangin lungsim takpi tawh na sem un. 7 Mihingte' na a sem bang lelin kingaihsun loin Topa' na a sem bangin kingaihsun unla, thanopna tawh sem un. 
			</verse>
			<verse book="49" chapter="6" verse="19-21">Thu ka hilhtheih hun ding ciangin lungdamna thusim hangtakin ka hilhkhiat theihna dingin Pasian in ka thugen ding hong hilhna dingin kei-a' dingin zong thu na ngetsak ta un. 20 Pasian' thu genin tangmi ka sepna hang mahin sikkhau khihna thuakin thongkia ka hih manin ka hilhdingin a kilawm bangin hangtakin ka gen ngamna dingin thu hong ngetsak ta un. 21 Ka septe leh ka omzia khempeuh na theihna dingun Topa thu sungah i sanggam, thuman takin na a sem Tikhikas in note kiangah thu khempeuh a cingin hong gen ding hi.
			</verse>
			<verse book="50" chapter="1" verse="17-18">Pawlkhatte in ahih leh lungsim hoih tawh hiloin ka thongkiatna-ah na ka sak semsem theihna dingin kei hong demna-in Christ thu a hilh uhhi. 18 Ahi zongin phamawh ka sa kei hi. Lungsim hoih tawh a kihilh a, lungsimkhem tawh a kihilh ahi zongin, bangbang hita se leh Christ' thu gen uh ahih nungsang, kei ka lungdam hi. 
			</verse>
			<verse book="50" chapter="1" verse="21-23">Banghang hiam cihleh Christ-a' ding bekin a nungta ka hi a, si ta leng zong kei-a' dingin hoihzaw semsem lai hi. 22 Leitung pumpi nungta lai hi leng na a manpha tampi semthei ding ka hih manin, sihding leh hin'ding ka teelsawn ding ka thei kei hi. 23 Hih thu nih khentat hak ka sa mahmah hi. Kei-a' dingin hoihzaw thampek ahih manin leitung pumpi si-in Christ tawh omkhawm ding ka ut hi.
			</verse>
			<verse book="50" chapter="2" verse="29-30">Christ nasepna-ah note in pumpi tawh na hong huhkim theihloh manun note' tangin amah in kei a hong huh manin a nuntakna hong pia-in sihlawh dektak hi. Tua ahih manin hihbang mite na zahtakbawl mahmah unla, Topa' nasem taktak hi, ci-in lungdam takin na limbawl un.
			</verse>
			<verse book="51" chapter="1" verse="23">Ahi zongin note in lungdamna thu na zak cil lai-un na neih uh lametna panin ling hetloin, bulkip nei-in citakin na om paisuak ding uh a hihi. Tua lungdamna thu mah keimah Paul in hilhin ka sepbel hi a, leitung mun khempeuhah a kihilh lungdamna thu mah a hihi.
			</verse>
			<verse book="51" chapter="1" verse="27-28">Pasian in mi khempeuh-a' dingin a koihcing hih a thupi a deihhuai a thusim pen ama mite tungah pholak ding a sawm a hihi. Tua thusim in: Christ tawh a kipawlte in Pasian tawh minthan'na ngahkhawm ding hi, cihna a hihi. 28 Tua ahih manin a milip tungah Christ' thu ka hilh uh a, Christ tawh a kipawlna uh hangin a milipin a khangcingin Pasian' omna-ah ka tun'pih theihna dingun a milip tungah hilhin ka genkhol uhhi.
			</verse>
			<verse book="51" chapter="3" verse="23-24">Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un. 24 Topa in note tungah thaman a hong piakding lamtak phawk gige un. Tua bangin na sepna uhah Christ Topa' na a semsem na hi uhhi.
			</verse>
			<verse book="51" chapter="4" verse="2">Lungsim takpi tawh thu ngen tawntung unla, kidawm kawmin lungdamna tawh thu ngen un.
			</verse>
			<verse book="51" chapter="4" verse="17">Tua ciangin Arkhippas kiangah, "Pasian-a' dingin nasepna nang tungah hong kipia pen hoihtakin na zo in," ci-in na gen un.
			</verse>
			<verse book="52" chapter="1" verse="5">Banghang hiam cihleh note kiangah Lungdamna Thu ka hong hilh lai-un kam bek tawh a hong gen hiloin, Khasiangtho' vangliatna leh Lungdamna Thu a man taktak hi, ci-in theihna tawh a hong pai ka hi uhhi. Note kiangah ka om laitakun note' phattuamna dingin ka sep ka bawlna khempeuh uh na thei uhhi.
			</verse>
			<verse book="52" chapter="1" verse="9-10">Note kiangah ka hong pai lai-un kote na hong limbawlna thu uh, leh a nungta a man Pasian' thu zui-in a bia ding, 10 leh a hong tungding Pasian' hehna panin eite a hong honkhia, sihna panin Pasian in a thawhsakkik a Tapa Zeisu, van panin a hong paiding ngak dingin milim paisanin Pasian' lamah na kiheina uh thute mi khempeuh in gen belin a nei uhhi.
			</verse>
			<verse book="52" chapter="5" verse="12-13">Sanggamte aw, Topa in note lam a hong lak ding leh a hong makai dingin a seh, note lakah na a hong sem mite, a kilawm a kituakin zahtakbawl un. 13 Amau' nasepna hangin amaute nakpi takin itbawlin zahtak un. Note khatlekhat kilem takin na om un.  
			</verse>
			<verse book="53" chapter="2" verse="14-15">Topa Zeisu Christ tawh minthan'na na ngahkhawm theihna dingun note tungah ka hong hilh uh Lungdamna Thu tawh hih nopsakna-ah Pasian in note a hong sam a hihi. 15 Tua ahih ciangin sanggamte aw, kam tawh ahi a, lai tawh ahi zongin ka hong hilh uh thumante limtakin zui unla, kiptakin om un.
			</verse>
			<verse book="54" chapter="1" verse="12">Hihbangin na sepzawhna dingin thatang hatna a hong pia i Topa Christ Zeisu tungah ka lungdam hi. Ama nasem dingin kei hong muangin hong seh ahih manin ka nuam hi. 
			</verse>
			<verse book="54" chapter="2" verse="7">Hih ka gen thu pen zuau a hilo, thu taktak a gen ka hi a, Gentail mite lakah upna thu leh hih thuman a gen dingin sawltak na semin thu a hilh dingin kei a hong kisawl a hihi.
			</verse>
			<verse book="55" chapter="1" verse="11">Hih a thak Lungdamna Thu hilhin a taangko ding leh sawltak na a sem dingin kei a hong kikoih a hihi.
			</verse>
			<verse book="55" chapter="2" verse="2-4">Mi tampite' theihin ka thuhilh, na zaksa thu khempeuh, midangte a hilhsawn thei dingin a citak mite tungah hoihtakin a zuih dingun na hilh in. 3 Christ Zeisu' galkap hoih hihna tawh thuakdingin a kisam khempeuh na na thuak in. 4 Galkap a semlai mipa in ama tungah a om bupa a lungkimsak theihna dingin na sem ahih manin tualsung mite' nasep tawh thuahkhawm lo hi.
			</verse>
			<verse book="55" chapter="2" verse="8-9">Lungdamna Thu ka hilhna sungah ka gen mah bangin David' suan, sihna panin a kithosak Zeisu Christ na na phawk in. 9 Ama hangin a kingah Lungdamna Thu ka hilh manin gimna ka thuak a, mithat bangin sikkol hong kibulh hi. Pasian' thu ahih leh sikkol kibulh theilo hi.  	
			</verse>
			<verse book="55" chapter="2" verse="15">Pasian' thuman a mantakin hilhin, na nasepna-ah maizumna thuakloin, Pasian' pahtakna na ngahtheihna dingin na siam tawpin hanciam in. 
			</verse>
			<verse book="55" chapter="2" verse="21">Mi khatpeuh a hoihlo na khempeuh panin kikemin a siangtho takin a om nak leh na hoih nam khempeuh a sem dingin a Topa tungah ki-apin, a Topa tungah a manpha suak ahih manin a thupi diakte-ah amah kizang ding hi.	 
			</verse>
			<verse book="55" chapter="2" verse="24-26">Topa' na a sem mite, kitot a hatte hilo ding a, mi khempeuh tungah lungsim nemin, thugen siamin, thuakzawhna nei-in, 25 thunem tawh a langte' hoihlohna a puahtheite hi ding hi. Tua bang hi leh Pasian in amaute kisiksak thei ding a, thuman thutak hong thei-in, 26 Dawimangpa in ama deihna bangin a gamta dingin a mat khit hangin ama thang panin amaute suakta khathei ding uhhi.	
			</verse>
			<verse book="55" chapter="3" verse="16">Pasian' na a sem mite mi cingtaak hi-in, na hoih namkim a septheihna dingun Laisiangtho pen Pasian' lamlahna tawh a hong kipia hi a, thuman thutak hilhna ding, a khialte taiina ding, a manlote a manin puahna ding, a manin nuntak theihna ding thuhilhna dingin a manpha mahmah a hihi. 
			</verse>
			<verse book="55" chapter="4" verse="2-5">hunhoih hunsia cih khen tuanloin Pasian' thu hilh ding na kin ngaihsutna ding, lungduaina tawh mite' lungsim zo-in, mite taii-in, hanthawnin na hilhna dingin thu a hong pia ka hihi. 3 Mite in thuman a ngaih noploh hun, amaute' deihna bek a zuihnop hun, amaute' zaknop thute bek a gen ding sia a cial thuahthuah hun hong tung ding hi. 4 Amaute in thuman thutak ngainuam nawnloin tangthu phuahtawm peuh ngaihsutpi-in nei ding uhhi. 5 Ahi zongin nang na hih leh thu khempeuhah na lungsim ki-ukin haksatnate na thuak in la, Pasian' thugen nasep semin, na nasepna-ah ma na tun' in. 
			</verse>
			<verse book="58" chapter="2" verse="2-3">Vantung mite in hong gen thute thuman hi a, tua thu a palsatte in a kilawm bangin gim thuak ding uhhi. 3 Tua ahih manin a thupi mahmah hih hotkhiatna thudon loin i om leh suahtakna om thei ngeilo ding hi. A masa-in Topa mahmah in hotkhiatna thu hong pulak a, tua thu a za mite in thuman ahihna thu eite tungah hong gen leuleu uhhi.
			</verse>
			<verse book="58" chapter="11" verse="16">Ahi zongin amaute' lunggulh pen leitung sangin a hoihzaw vantung gam a hihi. Pasian in amaute-a' dingin khuapi khat na vaihawmsak ahih manin, tua bang mite in amah pen ka Pasian uhhi, ci-in a gen ding uh Pasian in maizumna-in na ngaihsunlo hi.
			</verse>
			<verse book="58" chapter="13" verse="7">Note tungah Pasian' thu a hong gen, nidanga na makai masate uh phawk un. Amaute' nuntakna leh a sihna ziate uh ngaihsun unla, amaute' upna bang na neihna dingun hanciam un.
			</verse>
			<verse book="59" chapter="1" verse="1">Pasian leh Topa Zeisu Christ sila keimah James in Leitung mun khempeuhah kithehthangin a om minam sawmlenihte tungah hopihna lai ka hong gelh hi.
			</verse>
			<verse book="59" chapter="5" verse="20">tua bangin a khial mite lam manah a tun'pihkik mipa in a khial mite a sihna ding panin honkhia-in, mawhna tampi a maina dingin na a sempa ahihna thu na phawk un.
			</verse>
			<verse book="60" chapter="1" verse="12">Vantung panin a hong kisawl Khasiangtho' vangliatna tawh thu a gen thupuakte' tung panin na zak uh Thute mah kamsangte in a gen laitakun, tua a thugente uh amaute-a' ding hiloin note-a' ding ahihna thu, Pasian in tua kamsangte tungah a na genzo hi. Vantung mite nangawn in hih thute a theihtelnop khat uh a hihi.
			</verse>
			<verse book="60" chapter="3" verse="15">Na lungsim sung uhah Christ zahtakbawl unla, amah Topa-in nei un. Note' lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna leh zahtakna lim tawh gen un.
			</verse>
			<verse book="60" chapter="3" verse="18-19">Christ mahmah zong note-a' dingin si a, Pasian' kiangah hong tun'pih theihna dingin mihoih khat pen mihoihlote' mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi. 19 Tua kha nuntakna tawh va pai-in thongkia-in a om khate kiangah thu a va hilh hi. 
			</verse>
			<verse book="61" chapter="3" verse="9">Mi pawlkhatte' ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deihloin na vekpi-un na kisik ding uh deih ahih manin hong pai nailohna pen note hong khualna hizaw hi.
			</verse>
			<verse book="65" chapter="1" verse="23">meiphual sung panin dawhkhiat bangin midangte na honkhia un. Mi pawlkhatte' mawhna-ah note zong na siatkhak lohna dingun kidop kawmna tawh na huh unla, amau' gamtat hoihlo mawhnate na mudah un.
			</verse>
			<verse book="66" chapter="3" verse="8">Note' nasepnate ka thei hi. Na tha uh a hatloh hangin ka thu zui-in kei tungah na hong cihtakna uh ka thei hi. Tua ahih manin kuamah in a khak zawhloh ding kong, note' mai-ah hon'sa-in ka koih hi.
			</verse>
			<verse book="66" chapter="5" verse="4">Tua laizial phelin a sung a en dingin a kilawm kuamah kimulo ahih manin nakpi takin ka kap hi.
			</verse>
			<verse book="66" chapter="7" verse="14-15">"Ka thei kei hi, topa aw. Nangmah in na theizaw ding hi," ka ci hi. Tua ciangin amah in keima kiangah, "Hih mite pen bawlsiatna lianpi thuakin a hong suakta mite ahi uhhi. Amaute in a puan uh sawpsiangin Tuuno sisan tawh a paksak uh a hihi. 15 Tua ahih manin Pasian' tokhom mai-ah amaute ding uh a, sun leh zanin a biakinn sungah ama na sem uhhi. Tokhom tungah a tupa in amaute ompihin a hu ding hi.
			</verse>
			<verse book="66" chapter="11" verse="3">Ka teci nihte puanhampi silhin ka paisak ding a, amaute in ni tul khat za nih sawmguk sung Pasian' thu a gen ding uhhi," hong ci hi.
			</verse>
			<verse book="66" chapter="12" verse="10-11">Tua ciangin vantungah nakpi takin awging khat ka za a, "Tu-in Pasian in hong honkhia khinta a, kumpi vangliatna a neihna hong lakkhia khinta a, ama Christ in aana a neihna thu lakkhia khinta hi. Banghang hiam cihleh a sun a zanin eite' Pasian' mai-ah dingin i sanggamte mawhsakna a gen tawntungpa, tu-in vantung panin kilawnkhia khinta hi. 11 I sanggamte in Tuuno sisan leh thuman a genna uh tawh amah na zo uh a, a nuntakna nangawn uh na pia ngam uhhi. 
			</verse>
			<verse book="66" chapter="14" verse="15">Biakinn sung panin vantung mi khat hong paikhia a, meiipi tungah a tu mipa nakpi takin samin, "Leitung mite lak dingin min mahmah a, a lak hun hong tungta ahih manin na phiaukawi tawh at in," a ci hi.

			</verse>
		</category>
		<category id="86">
			<verse book="1" chapter="3" verse="16-19">Tua ciangin numei kiangah, "Naupaina-ah na gimna nakpi takin ka khangsak ding a, na a sapipi-in nau na nei ding hi. Ahi zongin na pasal mah na deih ding a, amah in nang tungah hong uk ding hi," a ci hi. 17 Tua ciangin mipa kiangah, "Nang in na zi' thu mangin, ‘Nang in na ne kei ding hi,’ ci-in nang kong thupiak singgah ne na hih ciangin, nangma hangin leitang in samsiatna ngah hi. Na nuntak tawntung gimpi-in na semin na annek ding na zong ding hi. 18 Ling leh kiakte, nang-a' dingin hong pokhiasak ding a, nang in gamlak kungte na ne ding hi. 19 Lei-ah na ciahkik matengin khua-ul kai-in na na sep ciang bekin an na ne ding hi. Banghang hiam cihleh lei sung panin nang hong kipiangsak a, nang, leivui na hih manin, leivui mah na suakkik ding hi," a ci hi.
			</verse>
			<verse book="1" chapter="4" verse="10-12">{ Topa } in, "Banghangin hici gamtat na hi hiam? Na sanggampa' sisan, leilak panin kei tungah hong kiko hi. 11 Na sanggampa' sisan a hup dingin a kam a ka leitang tungah tu-in nang hong kisamsiat hi. 12 Lo na khawh ciangin nang-a' dingin an hong piangsak nawnlo ding hi. Nang pen a galtai, leitunga a vakvai na hi ding hi," a ci hi.
			</verse>
			<verse book="1" chapter="6" verse="1-7">Leitungah mite tam dingin hong kipanin, amau' sung panin tanute hong suah ciangin, 2 vana om mite in leitung mite' tanute hoihsa uh ahih manin a deih bangun amaute zi-in a la uhhi. 3 Tua ciangin { Topa } in, "Mihingte sungah ka Kha om paisuak nawnlo ding hi. Banghang hiam cihleh mihingte a mawh hi khinta a, kum za leh kum sawmnih sung kisikna ding hun kipia lai bek ding hi," a ci hi. 4 Vana om mite in leitung mihing tanute luppihin, amaute in ta a neih hun laitak hita leh tua khit hita leh, amau' suanlekhak Nefilim a kici mite leitungah om hi. Hih mite pen tang lai-a mi thahat, mi minthangte ahi uhhi. 5 Leitungah mihing a gitlohna a liatna leh mihing lungsim ngaihsutna peuhmah a sia ahih ngitngetna thu { Topa } in mu hi. 6 Leitungah mihing a bawl pen { Topa } khial kisa a, tua thu in ama lungsim dahsak hi. 7 Tua ahih ciangin { Topa } in, "Ka pian'saksa mihing, ganhing, a bokvak ganhingte leh huih lak vasate, leitung panin ka phiatkhia ding hi. Banghang hiam cihleh amaute ka bawl ka khial hi," a ci hi.
			</verse>
			<verse book="1" chapter="8" verse="20-22">Tua ciangin Noah in { Topa}-a' ding biakna tau khat lam a, a siangtho ganhing khempeuh leh a siangtho vasa khempeuh lak pan khat ciat la-in, biakna tau tungah meihal biakna a pia hi. 21 { Topa } in a namtui gimnam a zak ciangin, a lungsim sungah, "Mihing' gamtatna hangin leitang ka samsia kik ngei nawn kei ding hi. Banghang hiam cihleh mihing' lungsim ngaihsutna pen a tangval lai panin a gilo hi mawk hi. Tu-a ka hih bangin nuntakna a nei khempeuh zong ka susia ngei nawn kei ding hi. 22 Leitung a omlai tengin, lo pawi hun leh anlak hun, a vot leh a sa, khuakhal leh phalbi, sun leh zan beilo ding hi," a ci hi.
			</verse>
			<verse book="2" chapter="20" verse="5">Tuate' mai-ah na kun kei ding uh a, tuate na bia kei ding uhhi. Banghang hiam cihleh keimah note' { Topa } Pasian, a aam Pasian ka hi a, kei hong mudahte' tungah pate' mawhna tate' tungah khang thum khang lina dongin thuk-in,
			</verse>
			<verse book="3" chapter="20" verse="1-2">{ Topa } in Moses kiangah, 2 "Israel mite kiangah hih bangin gen in: Israel mite khat peuhpeuh hita leh Israel sunga a peem khualmite hita leh, a tate khat peuhpeuh Molek pasian tungah a pia mipa kithat ding a, mihonte in suang tawh denglum ding uhhi.
			</verse>
			<verse book="3" chapter="26" verse="14-16">"Ahih hangin note in ka thu ngailoin, hih thupiaknate khempeuh na hih kei uh a, 15 ka thukhamte nialin, ka biakna ngeina kipte kih a, ka thupiaknate khempeuh semloin, ka thuciamna na palsat uh leh, 16 keimah in note tungah hih bangin kong hih ding hi: Note' tungah hong tung dingin keimah in thakhatthu-a dipkuatna, zawngkhalna, leh mite siasakin nuntakna a kiamsak ding cisa natna kong tungsak ding hi. Note' lopawi zong a mawkna hi ding hi; Banghang hiam cihleh na galte un tuate ne ding hi. 
			</verse>
			<verse book="5" chapter="5" verse="9">Amaute' mai-ah kunloin, amau' na na sem kei ding uhhi; Banghang hiam cihleh keimah { Topa } note' Pasian, a aam Pasian ka hi a, kei hong mudahte' tungah a pate' mawhna a tate' tungah khang thum khang lina dongin thuk-in,
			</verse>
			<verse book="5" chapter="9" verse="3">Tua ahih ciangin, a kangtum thei mei bangin note' mai-ah a paipa pen { Topa } na Pasian uh ahihna thu tuni-in thei un. Amah in note' mai-ah amaute susia-in, amaute zogawp ding hi. Tua ahih ciangin { Topa } in note tungah hong ciamsa bangin amaute hawlkhia-in manlangin na siamangsak ding uhhi.
			</verse>
			<verse book="5" chapter="25" verse="2">a mawhpa satna thuak dinga kilawm ahih leh, thukhenpa in amah lumsuk sakin a khialhna zahin ama muhin satsak ding hi.
			</verse>
			<verse book="5" chapter="28" verse="15">"Ahih hangin note in { Topa } na Pasian uh thu mangloin, tuni-a kong gen ama thupiaknate leh ama thukhamte khempeuh limtakin na zuih kei uh leh, hih samsiatna khempeuh note tungah hong tung ding a, note hong ban ding hi.
			</verse>
			<verse book="5" chapter="31" verse="17-18">Tua hun ciangin amaute tungah ka sin so-in, amaute nusia-in ka mai ka seel ding a, amaute beimang ding uhhi. Tua ni ciangin amaute in, ‘Eite' lakah i Pasian a omloh manin hih siatnate i tungah hong tung hilo ahi hiam?’ a cih theihna dingun amaute tungah siatna leh gimna tampi tung ding hi. 18 Amaute, pasian dangte lamah kihei uh ahih manin amau' gamtatnasa siatnate khempeuh hangin tua hun ciangin ka mai ka seel taktak ding hi.
			</verse>
			<verse book="6" chapter="7" verse="11-12">Israel mite khial a, amaute in ka thupiak thuciamna palsat khin uhhi. Amaute in a ki-ap nate pawlkhat la uh a, amaute in gu-in zuauthu gen uh a, amau' van lakah tua nate koih uhhi. 12 Tua thu hangin Israel mite in a galte uh nang zolo uhhi. Amaute pen suksiat ding mi na suak khin uh ahih manin a galte uh mai-ah nungkik uhhi. Note' lak panin a ki-ap nate na suksiat kei uh leh note tawh kong omkhawm nawn kei ding hi.
			</verse>
			<verse book="13" chapter="10" verse="13">Tua ahih ciangin Saul a thumanlohna hangin a si hi. Amah in { Topa' } thupiakna a zuihlohna, leh vankah khat thu dongin a lamlah ding a zon'na,
			</verse>
			<verse book="13" chapter="16" verse="33">Tua ciangin gamlak singte in lungdamna tawh { Topa' } mai-ah la sa ding uhhi; Banghang hiam cihleh leitung thu khen dingin amah hong pai hi.
			</verse>
			<verse book="14" chapter="6" verse="23">vantung panin za-in gamta in la, na nasemte thu khenin, a mawh mi a gamtatna ama lu tung mahah tusakin thuk in la, a thuman mi a thumanna tawh kizui-in thaman piakna tawh langsak in.
			</verse>
			<verse book="19" chapter="9" verse="8">Leitung mite' thu a mantakin khen a, a kilawm bangin mite' thu a khen hi.
			</verse>
			<verse book="19" chapter="99" verse="8">Kote' { Topa } Pasian aw, nang in amaute na dawng hi. Amau' mawhna hangin gim na piak tei hangin amau' mawhnate a maisak nuam Pasian na hihna amaute' tungah na kilangsak hi.
			</verse>
			<verse book="19" chapter="103" verse="8-11">{ Topa } dikin hehpihna tawh kidim a, heh hakin, a lian mahmah itna kip tawh a kidim hi. 9 Amah in a tawntungin hong taii ngitngetlo ding a, amah heh paisuaklo ding hi. 10 Amah in eite' khialhna tawh a kituakin eite tungah hong bawllo a, eite' mawhna tawh a kituakin hong thukkiklo hi. 11  Vantung pen leitung panin a san' mah bangin amah a zahtakte' tungah ama itna kip lianin sang mahmah hi.12 Nisuahna pen nitumna panin a gamlat mah bangin i mawhna hangin gimnate eite' kiang panin gamlapi-ah a nilkhia hi.
			</verse>
			<verse book="20" chapter="11" verse="19-21">Thumanin gamtat ding a hanciamte nungta ding a, a sia-in a gamta teiteite si ding uhhi. 20 { Topa } in lungsim gilote mudah a, a manin a gamtate tungah a lungkim hi. 21 Migilote in gim a thuak hamtangna ding, midikte gimna tawh a kipelhna ding teltakin thei in.
			</verse>
			<verse book="20" chapter="11" verse="31">Mihoihte hih leitungah thaman kipia ahih leh migilo leh mawhneite gimna kipiazaw kan ding hi. 
			</verse>
			<verse book="23" chapter="13" verse="11">Leitung mite a tatsiatna hangun gim ka pia ding a, migilote a mawhna hangun gim ka thuaksak ding hi. Mi kihisakte' kiphatsakna beisiang sakin, a kisatheite' kiliatsakna ka niamkhiat ding hi.
			</verse>
			<verse book="23" chapter="26" verse="9">Ka lungsim khempeuh tawh zanin nang kong deih a, zingsang khuavak ciangin lungsim tak tawh nang kong zong hi. Banghang hiam cihleh leitung leh a mite tungah thu na khen ciangin leitunga a teng mite in thuman i cih bang hiam, cih a phawk ding uhhi.
			</verse>
			<verse book="23" chapter="26" verse="21">Banghang hiam cihleh en un, amau' mawhna hangin leitungah a teng mite gim a pia dingin ama omna panin { Topa } hong paikhia a, leitung in ama tunga a kithat mite lakkhia ding a, a kithat ama mite sincip nawnlo ding hi.
			</verse>
			<verse book="23" chapter="59" verse="18">Amau' gamtatna bangin amah in thukkik ding a, amah a langpangte gim pia ding hi. Ama galte a thukkik ding hi. A gamla pekah a om tuipi gei-a gamte zong a thukkik ding hi.
			</verse>
			<verse book="24" chapter="21" verse="14">Na gamtatna tawh kizui-in gimna ka hong pia ding hi, { Topa } in kong ci hi. Tulaka sing hoihte tawh a kilam na kumpi innte uh mei tawh kihal ding a, a kimkot khempeuh ka kangtumsak ding hi," a ci hi.
			</verse>
			<verse book="24" chapter="25" verse="31">A awging, leimong dongah kithawn ding hi; Banghang hiam cihleh gamte' langkhatah { Topa } pang hi. Amah in mi khempeuh thu sit ding a, namsau tawh migilote a thatlum ding hi, { Topa } in ci hi,’ na ci ding hi.
			</verse>
			<verse book="24" chapter="31" verse="29-30">Tua ni ciangin amaute in: "‘Pate in leenggah thuk ne uh a, a tate uh' ha a kim hi,’ a kici paunak a zang nawn kei ding uhhi. 30 Mi khempeuh amau' mawhna ciat uh hang bekin a si ding uhhi. Leenggah thuk a nete' ha bek a kim ding hi.
			</verse>
			<verse book="26" chapter="3" verse="18-19">Migilopa khat pen si ding hi, ci-in kong gen ciangin, amah kikhelin a nuntak theihna dingin thu na hilhkholh kei leh, tua mipa pen mawhnei mahin si ding a, ahi zongin ama sihna thu ahih leh nang kong ngawh ding hi. 19 Migilo khat hilhkhol napi-in a mawh bawlna a tawp kei leh, a mawhnei mahin si ding a, ahi zongin nangma nuntakna suakta ding hi.
			</verse>
			<verse book="26" chapter="18" verse="1-4">{ Topa } in kei tungah thu hong gen leuleu a, 2 "Israel gamsungah mite in zat belin a neih paunak, ‘A pate in leenggah thuk ne a, a tate' ha kim,’ cihna pen bang a cihnopna ahi hiam? 3 Kei pen a nungta Topa { Pasian } ka hih mah bangin kong genin-ah: Israel gamsungah hih paunak na zang nawn kei ding uhhi. 4 Mi khempeuh keima-a' hi a, pate ahi a, tate ahi zongin keima-a' a hihi. A mawh mipa bek si ding hi.  
			</verse>
			<verse book="26" chapter="39" verse="23-24">Tua ciangin kei tungah hong khialhna uh hangin Israel mite sal suak uh a, amaute nungngatin, a galte uh khutsungah pia-in galsungah a vekun a sisak ka hihna, 24 leh amaute' nitna leh a gitlohna uh tawh kituakin amaute tungah bawlin, amaute a nungngat ka hihna thu, minam dangte in thei ding uhhi," hong ci hi.
			</verse>
			<verse book="29" chapter="2" verse="12-13">{ Topa } in hih bangin ci hi: "Tu mahmah nangawnin lungsim tak tawh kisik kikin, an tangin, kapin, thumna tawh kei kiangah hong paikik un. 13 Na dah taktakna uh lungkhamna tawh langsak unla, na puante uh a balkek bek hi kei un," hong ci hi. { Topa}, note' Pasian kiangah ciahkik un. Amah migi mahmahin hehpihna a nei hi a, a lungduai-in hong huh nuam tawntung a, gim hong pialoin hong maisak nuam tawntung hi.
			</verse>
			<verse book="30" chapter="3" verse="14">Amau' khialhna hangin Israel gim ka piak ni ciangin, Bethel-a biakna taute zong ka susia ding a, biakna tau kite kitanin leilakah kia ding hi.
			</verse>
			<verse book="31" chapter="1" verse="15-16">Banghang hiam cihleh minam kimte tungah ka thukhenna ding ni a naizo hi. Nang bawl bangin nangma tungah hong kibawl ding hi. Na hih bangin na lu bukah hong tukik ding hi. 16 Banghang hiam cihleh ka mual siangtho tungah na thuak mah bangun, na kiim na pama om minamte khempeuh in zong ka gimpiakna a thuak ding uhhi. Thuak tawntung ding uh a, maimang ding uhhi.
			</verse>
			<verse book="36" chapter="1" verse="12">"Tua laitakin Jerusalem khuasung meivak tawh ka zong ding a, thuphawk loin, a ngeina bangun omcip a, ‘{ Topa } in a pha hita leh a sia hita leh bangmah bawl ngeilo hi,’ a ci mite, gim ka pia ding hi.
			</verse>
			<verse book="40" chapter="3" verse="10">Tu mahmahin sing a bulphuk dingin hei tawh kingim zo hi. Tua ahih manin gah hoih a gahlo sing khempeuh kiphukin meikhuk sungah kikhul ding hi.
			</verse>
			<verse book="40" chapter="5" verse="22">Ahi zongin ke'n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah-a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi. 
			</verse>
			<verse book="40" chapter="7" verse="1-5">"Pasian in note hong mawhsak lohna dingin midangte va mawhsaksak nawn kei un. 2 Banghang hiam cihleh midangte' thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi.
			</verse>
			<verse book="40" chapter="7" verse="19">Gah limci a gahlo singkungte kiphukin meikhuk sungah kikhul hi.
			</verse>
			<verse book="40" chapter="10" verse="15">Thukhen ni ciangin tua khuamite' thuakna sangin Sodom khua leh Gomorrah khuamite' thuakna olzaw lai ding ahihna thu hoihtakin phawk un.
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un.
			</verse>
			<verse book="40" chapter="11" verse="24">Tua ahih manin thukhen ni ciangin note' thuakna sangin Sodom khuamite' thuakna baihzaw lai ding ahihna thu phawk ta un," a ci hi.
			</verse>
			<verse book="40" chapter="12" verse="36-37">Note kiangah kong genin-ah: Thukhen ni ciangin mi khempeuh in phattuamna a omlo a kampaunate uh khempeuh bangin thusitna a thuak ding uhhi. 37 Banghang hiam cihleh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngahna dingun nomau kampau mah hong kibulphuh ding hi," a ci hi. 
			</verse>
			<verse book="40" chapter="13" verse="40">Tahumte kikaikhawmin meikhuk sungah a kikhultum mah bangin leitung bei hun ciangin tua bangmahin kihih ding hi.
			</verse>
			<verse book="40" chapter="23" verse="14">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Meigong numeite tungah nuamtak sa-in a neihsa teng uh laksakin na zangmang uh a, mite in mihoih hong saktheihna ding na deihna-un thu saupipi na ngen uhhi. Hih bangin na gamtatna uh hangin na gim thuak ding uh nasiazaw kan lai ding hi.
			</verse>
			<verse book="40" chapter="23" verse="33">Gul a bang mite' suanlekhak mite aw, hell khuk tun'nading thukhenna panin a suakta dingin bangci-in kilamen thei na hi uhhiam?
			</verse>
			<verse book="40" chapter="25" verse="43-46">khualmi ka hih laitakin zin nong do kei uh a, puan ka neihloh laitakin puan nong guan' kei uh a, ka cinat laitakin nong veh kei uh a, ka thongkiat laitakin nong hawh kei uhhi,’ a ci ding hi. 44 Tua ciangin amaute in zong, ‘Topa aw, cikin na gilkial hong mu a, cikin na dangtak hong mu a, cikin khualmi na hih hong mu a, cikin na puan neihloh hong mu a, cikin na cinat hong mu a, cikin na thongkiat hong mu a, cikin kote in nang hong huh nuamlo ka hi uhhiam?’ a ci ding uhhi. 45 Tua ciangin amah in, ‘Note kiangah kong genin-ah: Hih mite a neupen khat nangawn na huhloh uh ciangin kei a hong huhlo na hi uhhi,’ ci-in a dawng ding hi. 46 Tua ahih ciangin tawntung gimthuakna sungah amaute pai ding uh a, mihoihte ahih leh nuntak tawntungna sungah lut ding uhhi," a ci hi.
			</verse>
			<verse book="41" chapter="12" verse="40">Meigong numeite tungah nuamtaksa-in a neihsate laksakin zangmang uh a, mite in mihoih a saktheihna ding uh a deihna hangun thu saupipi a ngen uhhi. Amau' kineihkhemna tawh kizui-in a gimthuak ding uh lianzaw ding hi," a ci hi.
			</verse>
			<verse book="42" chapter="3" verse="9">Tu mahmahin sing a bulphuk dingin hei tawh kingimzo hi. Gah hoih a gahlo singkung khempeuh kiphukin meikhuk sungah kikhul ding hi," a ci hi.
			</verse>
			<verse book="42" chapter="11" verse="51">Abel a kithah aa kipan biakna tau leh siangtho mun kikalah a kithat </verse>
			<verse book="38" chapter=" verse="> a sihna ciangdong, tua mi thahna hangin gimna a thuak ding uhhi. Ke'n kong cihin-ah, hih thute khempeuh hangin tuhun aa mite gim hong kipia taktak ding hi.
			</verse>
			<verse book="42" chapter="12" verse="5">Kuate kihta ding na hi uhhiam cihleh, mite in a thah khitsa mipa pen hell khuk sungah a khiathuah theilai Pasian na kihta un.
			</verse>
			<verse book="42" chapter="12" verse="46-48">tua nasempa' topa pen ama upmawhloh ni, a theihkholh loh hunin hong tung ding hi. A topa in nakpi takin amah gim pia ding a, a thumanglo mite tawh a kibangin a thuaksak khawm ding hi. 47 A topa' deihna thei napi-in a topa' deih bangin a gamta nuamlo nasempa pen nakpi takin kisat ding hi. 48 Ahi zongin a topa' deihna a theihlohna hangin satthuakna ding a gamtakha nasempa pen kidamsatzaw deuh ding hi. Tampi a kipiaknapa tung pan tampi kikal ding a, a tamzaw a ki-apnapa tung pan a tamzaw kikal ding hi," ci-in a dawng hi.
			</verse>
			<verse book="42" chapter="13" verse="3">Hilo hi. Ke'n kong cihin-ah, na mawhna panun na kisik kei uh leh amaute mah bangin note zong na si ding uhhi.
			</verse>
			<verse book="42" chapter="13" verse="5">Hilo hi. Ke'n kong cihin-ah, na mawhna panun na kisikkik kei uh leh note zong amaute mah bangin na si ding uhhi," a ci hi.
			</verse>
			<verse book="42" chapter="13" verse="34-35">"Jerusalem, Jerusalem aw, kamsangte na that a, Pasian' hong sawl kamtaite na denglum hi. Akpi in a kha tawh a note a huai mah bangin na mite ka huainuam tawntung a, ahi zongin na ut kei hi. 35 Tu-in na innte kinusiacip ding hi. ‘Topa min tawh a hong pai mipa, Pasian in thupha pia ta hen,’ na cih hun hong tun' matengin kei nong mu nawn kei ding hi," a ci hi.
			</verse>
			<verse book="43" chapter="3" verse="16-17">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi. 17 Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
			</verse>
			<verse book="43" chapter="5" verse="24">"A mantakin kong genin-ah: Ka thugennate za-in kei hong sawlpa a um khempeuh a nungta paisuak ding hita hi. Mawhsak thukhenna ngah nawnloin, sihna panin a hingkik ta a hihi. 
			</verse>
			<verse book="43" chapter="5" verse="28-29">Hih thu ka hong gen ciangin lamdangsa kei un. Han sungah a om misi khempeuh in ama aw za-in, 29 han sung panin a hong paikhiat uh hun hong tung ding hi. A gamtat hoih mite pen a nungta tawntung dingin hong thokik ding uh a, a gamtat siate ahih leh mawhsak thukhenna a thuak dingin hong thokik ding uhhi.
			</verse>
			<verse book="43" chapter="8" verse="16">Mi mawhsakin thu a khen hita mah leng zong, a thukhen pen kei bek hiloin kei a hong sawl Pa Pasian leh keimah in a khenkhawm ka hih manun ka thukhennate a man taktak a hihi.
			</verse>
			<verse book="43" chapter="8" verse="24">Kei pen, ‘Kei ka hihlam na hong up kei uh leh na mawhna uh a sihpih ding na hih manun, na mawhna uh na sihpih ding uhhi,’ ci-in ka hong genna pen hih thu hang ahi hi," a ci hi.
			</verse>
			<verse book="43" chapter="12" verse="47-48">Ka thugenna za napi-in a zuilo mite tungah thu ka khen kei ding hi. Leitung mite mawhsakin thukhen dingin a hong pai ka hi kei a, a honkhia dingin a hong pai ka hizaw hi. 48 Kei hong nialin ka thugen a sanglo mite in thukhen ding khat nei uhhi. Nitawp ni ciangin keima thugente pen amaute' thukhen ding a hihi.
			</verse>
			<verse book="43" chapter="16" verse="8">Amah hong tun' ciangin leitung mite tungah mawhna thu, thuman thu leh thukhenna thu laktel ding hi. 
			</verse>
			<verse book="44" chapter="17" verse="30-31">Pasian in mihingte' theihloh hun lai-a a gamtatnate uh phamawh a sakloh hangin, tu-in mun khempeuha om mi khempeuhte a gamtat siatna panun a kiheina dingun thu a hong pia khinzo hi. 31 Amah in leitung mi khempeuh thu a mantakin ama teel mipa a hong khensakna ding ni a sehkhol khinzo hi. Tua a ngaihsutna a man taktak hi, ci-in mi khempeuh tungah a hong lahna dingin a teel mipa, sihna panin a hingkiksak zo hi," ci-in thu a hilh hi.
			</verse>
			<verse book="45" chapter="1" verse="32">Tua bangin a gamtate in sihna thuak ding hi, ci-in Pasian' thukhenna thei napi-in, tua bangin amaute a gamtat uh banah, tua bangin a gamtate pakta-in a awi zawsop lai uhhi.
			</verse>
			<verse book="45" chapter="2" verse="1-8">Tua ahih ciangin midangte' thu a khen note pen kuakua hita le uh cin na suakta tuan kei ding uhhi. Midangte na mawhsakna uh thute mah note zong gamta veve na hih manun no zong a mawh mah na hi uhhi. 2 Tua bang mawhna a gamtate, Pasian in gim a piak pen a man mah ahihna i thei ciat hi. 3 Midangte a mawhna hangin thu khenin, no zong tua amau mawhnate mah na bawl veve uh ciangin Pasian' thukhenna tawh kipelh tuan dingin ki-um peuhmah na hi uhhiam? 4 Pasian migi-in thu a diah hithiatna pen na kisikkik theihna ding uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uhhiam? 5 Lungsim khauhin na kisik noplohna hangun Pasian' hehna leh a manin a thukhenna a hong kilat Ni ding ciangin na gimthuak ding uh a nasia semsem dingin a bawl na hi uhhi. 6 Banghang hiam cihleh Pasian in mi khempeuh a gamtatna uh tawh kizui-in thukkik ding hi. 7 Pahtakna, minthan'na, leh hin' tawntungna deihin a gamtat hoih tawntung mite tungah Pasian in nuntak tawntungna pia ding a, 8 ahi zongin ama deihna bek zui-in, a gamtat dingin a kilawm bangin gamta loin, a manloin a gamta mite tungah Pasian in ama hehna hangin gimna tungsak ding hi. 
			</verse>
			<verse book="45" chapter="2" verse="11-12">Banghang hiam cihleh Pasian in kuamah deidan loin mi khempeuh tungah a kibangin thu a khen hi. 12 Moses Thukham a neilo Gentail mite a khialh uh ciangin thukham neilopi mahin siatna thuak uh a, Moses Thukham a nei Jew mite a khialh uh ciangin tua thukham tawh kizui-in amaute tungah thu kikhen hi.
			</verse>
			<verse book="45" chapter="2" verse="16">Tua ahih ciangin Pasian in mihingte lungsim sunga a ngaihsutnate uh, Zeisu Christ thu a khensak Ni ciangin, tu-a ka hong gen bang teekteekin a hong piang ding a hihi.
			</verse>
			<verse book="45" chapter="3" verse="5-8">Pasian a manin gamta ahihna eite' gamtat khialhna in kilangsak semsem ahih ciangin eite in bang gen ding nei nawn ihi hiam? Pasian in eite gim a hong piak ciangin a thumanlo ahi hiam? (Hih bangin thu ka gen ciangin leitung mihingte' kammal zat ngeite a zang ka hihi.) 6 Gim hong piakna-ah a thumanlo hi hetlo hi. A thumanlo hi zenzen leh bangci-in leitung mi khempeuh' thu khenthei ding ahi hiam? 7 Keima zuautatna in Pasian a thumanna kilangsakin a min thangsak semsem ahih leh Banghangin mawhnei-in kei hong kiseh lailai ahi hiam? 8 Thupha a pian'na dingin gamtat sia gamta ni, ci ding ihi hiam? Mi pawlkhatte in tu-a bang teek mahin gen hi, ci-in hong mawhsak uh a, ka heh theihtheihna dingin kam a pau se uhhi. Tua bang mite in amau thuak dingin a kilawm gimna a thuak ding uhhi.
			</verse>
			<verse book="45" chapter="3" verse="19">Tua ahih manin kuamah in paulap a zon' theihlohna ding leh mi khempeuh in Pasian' thukhenna a thuak theihna dingin Thukham a nei mite khempeuh in tua Thukham a zuihding uh ahihna thu i thei hi.
			</verse>
			<verse book="45" chapter="4" verse="15">Thukham in Pasian' hehna ding piangsak hi. Ahi zongin thukham om kei leh thukham zuilo cih zong om theilo hi.
			</verse>
			<verse book="45" chapter="5" verse="9">Ama sihna hangin tu-in Pasian tawh kipawlthei ihih manin Pasian' hehna hangin gimna panin zong hong suaktasak zaw kan lai ding hi.
			</verse>
			<verse book="45" chapter="5" verse="16">Pasian' letsong leh mi khat' mawhna a hatna zia kilamdang hi. Khialhna khat a om khit ciangin, "Mawh hi," ci-in thukhenna kipia a, ahi zongin khialhna tampi tak a om khit ciangin a kilawm lopi mahin, "Dik hi," cihna piakkhong thupha a om hi.
			</verse>
			<verse book="45" chapter="8" verse="1">Ahi zongin tu-in ahih leh Christ Zeisu tawh kipawlin a nungta mite pen mawhna thukhenna tawh kipelh hi.  
			</verse>
			<verse book="45" chapter="8" verse="33-34">Pasian in mawhlo hi, ci-in a gen khitsa ahih manin, Pasian' teelsa mite tungah kua in mawhna guan'thei nawnding ahi hiam? 34 Tua ahih manin kua in amaute tungah thu khenthei nawnding ahi hiam? Eite-a' dingin a hong thumsakpa pen Pasian' taklamah a tu, a sih khit ciangin sihna panin a kihing kiksak Christ Zeisu hilo ahi hiam? 
			</verse>
			<verse book="45" chapter="11" verse="33">Tua ahih manin Pasian' hong hehpihna nakliat mahmah a, a pilna leh a thu theihnate nakthuk mahmah hi. Ama thukhennate kua' gentheih ding hilo a, a nasepna ziate kua' telzawh ding hilo hi. 
			</verse>
			<verse book="45" chapter="12" verse="19">Lawmte aw, na hehna uh kuama tungah thukkik kei unla, Pasian' thukkik dingin koih lel un. Banghang hiam cihleh Laisiangtho sungah, "Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi," ci-in kigelh hi.
			</verse>
			<verse book="45" chapter="13" verse="4">Ukna thuneite pen note' hoihna dingin Pasian' nasemte ahi uhhi. Ahi zongin a sia-in na gamtat uh leh gim hong pia taktak ding uh ahih manin na lau ding uh a hihi. Banghang hiam cihleh amaute pen Pasian' nasemte hi a, a sia-in a gamta mite tungah Pasian' hehna bangin gim a pia dingte ahi uhhi.
			</verse>
			<verse book="45" chapter="14" verse="10-12">Tua ahih leh banghangin na Christian pihte uh tungah thu khen a, banghangin simmawhbawl thei na hi uhhiam? Thukhenna a thuak dingin Pasian' mai-ah eite khempeuh a ding ciat ding ihi hi. 11 Laisiangtho sungah, "Kei pen a nungta ka hih mah bangin ka mai-ah mi khempeuh hong kun ding a, Pasian ka hihna thu mi khempeuh in pulak taktak ding uhhi, Topa in ci hi," ci-in a kigelh hi. 12 Tua ahih manin a kuamah peuh in i gamtatna ciat Pasian' mai-ah a va kigentel ciat ding ihi hi.
			</verse>
			<verse book="45" chapter="14" verse="21-23">Midangte in a puklawh theih annekna, zunekna, leh na khat peuhpeuh i kikep ding a man pen a hihi. 22 Hih thu-ah no' upna leh no' ngaihsutnate, Pasian tawh note' kikal thu hisak un. Amau lungsim sungah man a sak bangun a gamta zote pen a lung uh nuam mahmah hi. 23 Ahi zongin lunghimawhpipi-in a ne a om leh, a upna uh tawh kizui-in a gamta hilo uh ahih manin Pasian in tua bang mite a mawhsak ding hi. I upna bangin gamtatlohna peuhpeuh mawhna a hihi. 
			</verse>
			<verse book="46" chapter="3" verse="13-15">Tua a kilam nate mei tawh a kize-et ding Ni hong tung ding a, tua nasepnate a bangci hiam, ci-in mei in ze-et ding ahih manin a lam mite' nasep ciat hong kilang ding hi. 14 Mi khat in tua khuamte tungah a lam nate bangmah a cihzawh kei leh a nasep thaman a ngah ding hi. 15 Ahi zongin mi khat in a lam nate a kattum leh amah a sum hi ding hi. Tua nate a lampa ahih leh meikatna ding panin a suakta bang keekin a suakta bek ding hi.
			</verse>
			<verse book="46" chapter="4" verse="5">Tua ahih manin a hun a tun'ma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau' ngahdingin a kilawm phatna, Pasian' kiang panin a ngah ciat ding uhhi.
			</verse>
			<verse book="46" chapter="5" verse="12-13">Tua bang a pualam mite mawhsakin thu ka khen ding kei' nasep hilo hi. Pasian in amaute' thu khen ngawn ding hi. Ahi zongin note in na pawlpih uh mite tungah thu na khen ding uh a hihi. Laisiangtho in, "Note lak panin migilopa na lakhia un," na ci hi.
			</verse>
			<verse book="46" chapter="11" verse="31-32">Eite hoihtakin ki-entel masa peuh lehang Pasian' mawhsak thukhenna i thuak kei ding hi. 32 Ahi zongin eite in hih leitung mite tawh mawhsakna i thuakkhawm lohna dingin Topa in eite hong thuhilhin gim hong pia hi.
			</verse>
			<verse book="47" chapter="5" verse="10">Banghang hiam cihleh Christ mai-ah thusitna a thuakdingin eite khempeuh a kilak ding ihi a, leitung i pumpi-in i omlai-in i gamtatna tawh kizui-in eite tawh a kituak ciatin a sia ahi a, a pha ahi zongin a ngah ciat ding ihi hi.
			</verse>
			<verse book="48" chapter="6" verse="8">Mi khatpeuh in ama leitung pumpi deihna khaici a vawh leh sihna ngahding a, Khasiangtho deihna khaici a vawh leh Khasiangtho tung panin nuntak tawntungna ngahding hi.
			</verse>
			<verse book="49" chapter="2" verse="3">A taktakin eite khempeuh zong amaute mah i bang ngei a, i pian'pih lungsim zui-in nungta-in, i pumpi leh i lungsim deihna bangin i gamta hi. Tua ahih manin eite khempeuh zong Pasian' hehna hangin gim a thuak dingte ihi hi.
			</verse>
			<verse book="49" chapter="5" verse="6">Hih bang mawhnate i bawl hangin phamawh kei, ci-in a mawk gen mite' khemsa-in ta kei un. Pasian thu mangloin hih bangin a gamta mite in Pasian' hehna a thuak ding uh a hihi.
			</verse>
			<verse book="50" chapter="3" verse="18-19">Singlamteh tungah Christ a sihna thu tawh a kilehngatin a nungta mi tampi tak a omna thu, a beisa hunah tamveipi ka hong genkhin a, tu-in zong khitui tawh ka hong genpha kikkik hi. 19 Amaute in amau pumpi deihnate Pasian zahin ngaihsun uh a, a maizumna ding uh thute-ah kisial zawsopin, leitung nate bek ngaihsutin nei uh ahih manin Hell khuksung a tung ding uh a hihi.
			</verse>
			<verse book="51" chapter="3" verse="6">Ama thu a manglo mite tungah hihbang gamtatna hangin Pasian' hehna hong tung ding hi.
			</verse>
			<verse book="52" chapter="5" verse="9">Pasian in ama hehna a thuak dingin eite a hong teel hilo a, i Topa Zeisu Christ hangin hotkhiatna a ngah dingin a hong teel a hihi.
			</verse>
			<verse book="53" chapter="1" verse="6-8">Pasian in a manin na sem ding ahih manin note a hong gimsak mite tungah Pasian in gimna pia ding a, 7 tu-a gimna a thuak note leh kote tungah zong nopsakna hong pia ding hi. Vantung panin Topa Zeisu leh a vanglian a vantung mite, meikuang tawh hong kilat ciangin, 8 Pasian a theilo mite, leh i Topa Zeisu tawh kisai Lungdamna Thu a umlo mite tungah gimna a tungsak ding hi.
			</verse>
			<verse book="53" chapter="2" verse="9-12">Satan' vangliatna tawh A Gilopa hong pai-in, lim leh na lamdang a tuamtuamte hong bawl ding a, 10 gitloh khemna a nam tuamtuam zangin, siatna a thuakding mite a khem ding hi. Tua bang mite in a suahtakna dingun thuman sang nuamlo, deihlo uh ahih manin siatna a tuak uh a hihi. 11 Tua ahih manin Pasian in amaute lakah nasem dingin zuau thahatna paisak ahih manin amaute in a manlo thu um uhhi. 12 Tua ahih manin thuman umloin, mawhna sungah nuam a sa khempeuh in mawhsak thukhenna thuak ding uhhi.
			</verse>
			<verse book="55" chapter="4" verse="1">Pasian' mai, leh a hingte hita leh a site hita leh mi khempeuh' thu a khending Christ Zeisu' mai-ah nakpi takin ka hong hanthawn hi. Amah Kumpi-in hong paikikin ukna hong kipan ding ahih manin,
			</verse>
			<verse book="58" chapter="9" verse="27-28">Mi khempeuh khatvei si-in, tua khit ciangin Pasian' thukhenna a thuakding ahih mah bangin, 28 mi tampite' mawhna a thuak dingin Christ zong khatvei bek a kipia hi. A nihveina hong kilatkik ciangin mawhna thu tawh kisai nasem ding hi nawnloin, lawptakin amah a ngak mite a honkhia ding a hihi.
			</verse>
			<verse book="58" chapter="10" verse="26-27">Thuman thutak i theih khit ciangin mawhna i bawl hamtang lai leh i mawhna a kimaisakna dingin biakpiakna dang om nawnlo a, 27 a kihtakhuai thukhenna leh Pasian' thu a nial mite a kangtum ding meikuangpi bek omlai hi.
			</verse>
			<verse book="58" chapter="12" verse="23">vantungah a min a kikhum Pasian' ta upate a kikhopna, mi khempeuhte' thu a khen Pasian' kiang, a cingtaakin a kibawl midikte' kha a omna,
			</verse>
			<verse book="58" chapter="13" verse="4">Mi khempeuh in nupa thu thupi ngaihsut uh hen la, zite pen pasalte tungah citakin, pasalte zong a zite uh tungah citak uh hen. Pasian in a thangtat mite leh nulepa mawhna a gamta mite tungah thu khen ding hi.
			</verse>
			<verse book="59" chapter="2" verse="12-13">Tua ahih manin mi a khahkhia thei thukham tawh kizui-in thukhenna a thuakding mi bangin kampau-in na gamta un. 13 Banghang hiam cihleh hehpihna lungsim a neilote tungah Pasian in thu a khen ciangin hehpihlo ding a, hehpihna lungsim a neite tungah Pasian in thu a khen ciangin a hehpihna in zozaw ding hi.  
			</verse>
			<verse book="59" chapter="3" verse="1">Sanggamte aw, mite tungah thu a hilh eite pen midangte sangin a khauhzaw-in thu hong kikhen ding ahih manin note tampi sia na suaknuam se kei un.
			</verse>
			<verse book="59" chapter="4" verse="4">A citaklo mite aw, leitung tawh kipawlna pen Pasian tawh kigalneihna ahih lamtak theilo na hi uhhiam? Leitung tawh a kipawl mite pen Pasian tawh a kigalneih dingin a kibawlbawl ahi uhhi.
			</verse>
			<verse book="59" chapter="4" verse="12">Thukham a piapa leh thu a khenpa pen Pasian bek hi a, amah bek in hong honkhiazo a, hong susiazo hi. Tua ahih manin Banghangin na mipihte uh gensia-in thu a khenthei dingin kingaihsun zenzen na hi uhhiam?
			</verse>
			<verse book="59" chapter="5" verse="9">Sanggamte aw, Pasian in note tungah thu hong khenkhak lohna dingin khatlekhat na kiphunsan kei un. Thukhen dingpa hong nai mahmah ta a, hong tung dektak ta hi. 
			</verse>
			<verse book="60" chapter="2" verse="1">Sanggamte aw, Pasian in note tungah thu hong khenkhak lohna dingin khatlekhat na kiphunsan kei un. Thukhen dingpa hong nai mahmah ta a, hong tung dektak ta hi.
			</verse>
			<verse book="60" chapter="2" verse="23">Amah a kizahko ciangin na ko thuklo hi. Gimna a thuak ciangin na tawnggawp lo a, a manin thu a khen Pasian muan'in a na nei hi.
			</verse>
			<verse book="60" chapter="4" verse="5-6">Ahi zongin amaute in a site leh a hingte' thu a khen dingin a om Pasian' mai-ah thudotna thuak ding uhhi. 6  Tua thu hang mahin, midang khempeuh thu a khen mah bangin a leitung nuntakna uhah Pasian in thu a khen khit tei hangin kha nuntakna-ah Pasian mah bangin a nuntak theihna dingun mi sisate kiangah Christ in Lungdamna Thu a hilh a hihi.
			</verse>
			<verse book="60" chapter="4" verse="17">Tu-in thukhen kipat hunding hong tungta-in Pasian' mi eite tungah hong kipan ahih leh Pasian kiang panin hong pai Lungdamna Thu a umlo mite-a' dingin bangzahin lungkhamhuai ding ahi hiam?
			</verse>
			<verse book="61" chapter="2" verse="4">Banghang hiam cihleh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.
			</verse>
			<verse book="61" chapter="2" verse="7-9">Ngeina bangin a gamtalo mite in Lot a lungkhamsakna panun Pasian in mihoih Lot a honkhia hi. 8 Tua mihoihpa, amaute lakah teng a, nisimin amaute' gamtat hoihlohnate za-in mu tawntung ahih manin lunggim mahmah hi. 9 Tua ahih manin Topa in tua bang mihoihte a gimna uh panin suakta sakin, tua bang migilote Thukhen Ni hun dongin gimna pia-in a koihcip theihna ding siamna a nei hi. 9 Tua ahih manin Topa in tua bang mihoihte a gimna uh panin suakta sakin, tua bang migilote Thukhen Ni hun dongin gimna pia-in a koihcip theihna ding siamna a nei hi.
			</verse>
			<verse book="61" chapter="3" verse="16">Lai a hong gelhna sungah a thugente tu-ate mah a gennuam a hihi. A laigelhna sungah a telhak thu tampi om a, theihna kicing loin lungsim kiplo mi pawlkhatte in Laisiangtho sung thu a ututun a kawihei uh bangin Paul' thugente zong a manlopi-in khia uh ahih manin siatna a tuaklawh uhhi.
			</verse>
			<verse book="62" chapter="4" verse="17">Thukhen Ni ciangin kisuan'na nei hetloin i omtheihna dingin eite in a cingtaak itna a nei ihi hi. Christ mah bangin hih leitung i nuntakna-ah nungta-in gamta ihih manin tua bang kisuan'na a neilo ding ihi hi.
			</verse>
			<verse book="65" chapter="1" verse="6">Amau' aana neih huamsung bekah omloin a omna panun a paikhia vantung mite zong leinuai khuamial sungah sikkol kibulhin amau' thu a kikhen ding Ni lianpi ngakin Pasian in a koihcip hi.
			</verse>
			<verse book="65" chapter="1" verse="15">Pasian' deihna bangin a gamtatlohna hang uh leh kam hoihlopipi zangin Pasian a gensiatnate uh hangin Pasian' deihna bangin a gamtalo mite tungah thu khenin mawhsakna pia ding hi," na ci hi.
			</verse>
			<verse book="66" chapter="6" verse="10">Amaute nakpi takin kiko uh a, "A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?" a ci uhhi.
			</verse>
			<verse book="66" chapter="11" verse="18">Na hehna hong kilat hun hong tungta a, misite thukhenna ding hun hong tungta ahih manin minam dangte heh mahmah uhhi. Nangma nasem kamsangte, a lian a neu, nang hong kihta mi khempeuhte thaman na piak ding hun hi ta a, leitung a susia mite na suksiat ding hun hi ta hi," a ci uhhi.
			</verse>
			<verse book="66" chapter="14" verse="7">Amah nakpi takin kiko a, "Amah in mihingte thu a khen ding hun hong tungta ahih manin Pasian kihta unla amah phat un. Van leh lei, tuinak leh tuipite a bawlpa hong bia ta un," a ci hi.  
			</verse>
			<verse book="66" chapter="15" verse="7">Ganhing lite sung panin khat in a nungta tawntung Pasian' hehna a dim hai sagih, vantung mi sagihte kiangah a pia hi
			</verse>
			<verse book="66" chapter="16" verse="1">Tua ciangin biakinn panin awging khat in vantung mi sagihte kiangah, "Leitungah va pai unla, hai sungah a om Pasian' hehnate va sungkhia un," ci-in awging lianpi tawh a genna ka za hi.
			</verse>
			<verse book="66" chapter="18" verse="20">Vantung aw, ama siatna hangin lungdam in. Mi siangthote, sawltakte, leh kamsangte aw, note tungah hong gamtatna hangin Pasian in ama tungah thukhenna pia khinta ahih manin lungdam ta un," a ci uhhi.
			</verse>
			<verse book="66" chapter="20" verse="12-15">A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute' gamtatna tua laibute sungah a kigelhna tawh kizui-in misite tungah thu a kikhen hi. 13 Tuipi sungah a om misite, tuipi in hong pusuah a, Sihna leh Misite' Gam in zong amau sungah a om misite hong pusuah uhhi. Tua ciangin a vekpi-in amaute' gamtatnasa tawh kizui-in thu a kikhen hi. 14 Tua ciangin Sihna leh Misite' Gam, meiphualpi sungah a kilawn hi. Hih meiphualpi pen sihna nihna a hihi. 15 A nungta mite a kigelhna laibu sungah a min a omlo peuhmah meiphualpi sungah kilawn hi.
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.
			</verse>
			<verse book="66" chapter="21" verse="27">Ahi zongin a sianglo, a hoihloin a gamta mi, zuau a gen mite kuamah lut theilo ding uh a, a nungta mite a kigelhna Tuuno laibu sungah a min a omte bek tua khuapi sungah lutthei ding uhhi.
			</verse>
			<verse book="66" chapter="22" verse="12">Tua ciangin Zeisu in, "Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.

			</verse>
		</category>
		<category id="87">
			<verse book="1" chapter="20" verse="11-12">Abraham in, "Hih lai munah Pasian zahtakna om hetlo hi. Ka zi' hangin amaute in kei hong that ding hi, ci-in ngaihsun kha ka hih manin hih bangin a gamta ka hihi. 12 Tua thamloin a taktakin amah ka sanggamnu mah a hihi. Pa kikhat, nu tuam ka hi uh a, amah ka ten'pih a hihi.
			</verse>
			<verse book="2" chapter="1" verse="21">Naudomte in Pasian zahtak uh ahih manin amah in amaute tungah suanlekhak a pia hi.
			</verse>
			<verse book="2" chapter="14" verse="31">Israel mite in Egypt mite' tungah { Topa' } bawl nasepna lianpi mu uh a, mite in { Topa } a zahtak uhhi. Amaute in { Topa } leh ama nasem Moses a um uhhi.
			</verse>
			<verse book="2" chapter="20" verse="18-20">Tu-in mite khempeuh in vangingte, peengkul aw, leh mual meikhu thu a theihtel uh ciangin, lau-in a ling uhhi. Amaute a gamla-ah ding uh a, 19 Moses kiangah, "Nangmah in kote kiangah thu hong gen in; kote in ka ngai ding uhhi. Ahi zongin kote si khading ka hih uh ciangin ko tungah Pasian hong gensak kei in," a ci uhhi. 20 Moses in mite kiangah, "Lau kei un; Banghang hiam cihleh note khialkha loin amah na kihtak theihna dingun note' tungah a laktel dingin Pasian hong pai ahi hi," a ci hi.
			</verse>
			<verse book="3" chapter="19" verse="14">Note in bilngongte phuisam loin, mittawte' mai-ah a puk theihna ding na na koih kei ding uh a, note in na Pasian uh na zahtak ding uhhi; kei pen { Topa } ka hihi.
			</verse>
			<verse book="3" chapter="25" verse="17">Note khatlekhat kikhem loin na Pasian uh na zahtak ding uhhi; Banghang hiam cihleh kei pen { Topa } ka hihi.
			</verse>
			<verse book="5" chapter="5" verse="29">Amaute leh a suan a khakte uh a nopsak tawntung theihna dingun keimah zahtak ding leh ka thupiak khempeuh zuih ding hih bang ngaihsutna nei tawntung le-uh ka deih a hihi.
			</verse>
			<verse book="5" chapter="6" verse="13">{ Topa } na Pasian uh na zahtak ding uhhi. Ama na bek na sem ding uh a, ama min tawh na kiciam ding uhhi.
			</verse>
			<verse book="5" chapter="6" verse="24">Tuhuna bangin i nuntak theihna dingin amah in eite' hoih tawntung ding a deihna-in, { Topa } i Pasian zahtakin hih thukhamte khempeuh i zuih ding { Topa } in thu hong pia hi.
			</verse>
			<verse book="5" chapter="10" verse="12-13">"Israel-te aw, tu-in, { Topa } na Pasian uh zahtak ding, ama lampite tot ding, amah it ding, na lungsim khempeuh uh leh na nuntakna khempeuh uh tawh { Topa } note' Pasian' na sep ding, 13 leh nomau' hoihna dingin tuni-a kong gen thupiaknate leh { Topa' } thukhamte zuih ding cih simloh, { Topa } na Pasian un note' tung panin bang dang hong kal ahi hiam?
			</verse>
			<verse book="5" chapter="10" verse="20">{ Topa } note' Pasian na zahtak ding uh a, ama na semin, amah beelin, ama min tawh na kiciam ding uhhi.
			</verse>
			<verse book="5" chapter="17" verse="19">Hih thukham sunga thute leh hih ngeinate kemin zuihna tawh { Topa } a Pasian zahtak ding a theihna ding, a mipihte tungah ama lungsim a kiliatsak lohna ding, thupiaknate them khat zong a pelhlohna ding, leh Israel-te sung ahi ama kumpi gam sungah amah leh a tate saupi a om theihna dingin amah in a nuntak sung tawntung tua sunga thute sim ding hi.
			</verse>
			<verse book="5" chapter="31" verse="12-13">Jordan galkhatah a luah dingin na paina uh gamah na nuntak laitengun amaute in a thu za-in { Topa } na Pasian uh zahtak ding a theihna ding, leh hih thukham thute khempeuh limtakin a sep theihna ding, leh hih thu a thei nailo amau' tate in { Topa } na Pasian uh zahtak ding a theihna dingun, numei, pasal, leh naupangte, leh na khuapite uh sunga om peemtate, mi khempeuh khawm un," a ci hi.
			</verse>
			<verse book="6" chapter="4" verse="24">{ Topa } vanglian mahmah hi, ci-in leitung mi khempeuh in a theihna ding leh { Topa } na Pasian uh na zahtak tawntung theihna ding uh ahi hi," a ci hi.
			</verse>
			<verse book="6" chapter="24" verse="14">"Tua ahih ciangin tu-in { Topa } zahtak unla, lungsim tak leh thumanna tawh ama na sem un. Na pu na pate un Gun gal leh Egypt gamsungah a biak uh pasian-te koihkhia unla, { Topa' } na sem un.
			</verse>
			<verse book="9" chapter="12" verse="14">Note in { Topa } zahtakin ama na sem a, ama aw ngai-in { Topa' } thupiakna na langpan' kei uh a, note a hong uk kumpipa leh na Pasian uh na zuih uh leh thu hong nuam ding hi.
			</verse>
			<verse book="9" chapter="12" verse="24">{Topa } zahtak unla, na lungsim khempeuh uh tawh citakin ama na sem un; Banghang hiam cihleh note-a' dingin amah in na lian hong bawlsaksate ngaihsun un.
			</verse>
			<verse book="10" chapter="23" verse="3-4">Israel Pasian kampau khin a, Israel a hupa in kei kiangah hong ci khin hi: Mi khat in mite tungah thutang takin ukin Pasian zahtakna tawh limtakin a uk ciangin 4 amah pen amaute tungah zingsang khuavak bangin taang ziazua a, meii kaai loh ni zingsanga ni taangkhia, leilak panin lopate a selsak guahtui tawh kibang hi.
			</verse>
			<verse book="14" chapter="17" verse="10">Tua ciangin Judah gam kimkotah a om kumpi gam khempeuh tungah { Topa } kihtakna om a, amaute in Jehoshafat do ngam nawnlo uhhi.
			</verse>
			<verse book="14" chapter="19" verse="7-9">Tu-in note in { Topa } zahtak unla, na hihnate uhah kingaihsun un. Banghang hiam cihleh { Topa } i Pasian in thuman heikhiatna, mi deidanna, leh sumgolh laknate deihlo hi," a ci hi. 8 Tua thamloin, { Topa}-a' dingin thukhenna a pia ding leh thuneite a khensak dingin Levi mite leh siampite leh Israel mi beh lutangte pawlkhat, Jehoshafat in Jerusalem-ah a seh hi. Amaute in Jerusalem-ah a phual ding uh nei uhhi. 9 Tua ciangin amah in amaute thuhilh a, "{ Topa } zahtakna, cihtakna, leh na lungsim khempeuh uh tawh hih bangin na hih ding uhhi.
			</verse>
			<verse book="14" chapter="20" verse="29">{ Topa } in Israel-te' galte a dosakna thu a zak uh ciangin kumpi gamte khempeuh in { Topa } a kihta uhhi.
			</verse>
			<verse book="16" chapter="1" verse="11">Keima hong thungetna leh nangma min a zahtak nuam na nasemte' thungetna na bil hong ngat in. Tu-in kei tungah mavan'na hong pia in la, kei tungah hih kumpipa hong migitna ding lungsim hong guan' in," ka ci hi. Tua hun laitakin kei pen kumpipa' an a piapa ka hihi.
			</verse>
			<verse book="16" chapter="5" verse="9">Tua ciangin keimah in, "Note' gamtatna hoihlo hi. I gal ahi minam dangte' zahkona i ngahlohna dingin i Pasian zahtakna tawh na gamtat ding uh kilawm hi.
			</verse>
			<verse book="18" chapter="1" verse="1">Uz gamah Job kici min nei mi khat a om hi. Tua mipa a paubaanglo, a thutang, Pasian a zahtak mi khat hi a, amah in gamtat hoihlo peuhmah pel hi.
			</verse>
			<verse book="18" chapter="1" verse="8-9">Tua ciangin { Topa } in Satan kiangah, "Ka nasem Job na phawkkha hiam? A paubaanglo, a thutang, Pasian zahtakin gamtat hoihlo a pel amah tawh a kibang midang leitungah na mu kei ding hi," a ci hi. 9 Tua ciangin Satan in { Topa } dawngin, "Job in Pasian hong mawk zahtak ahi hiam?
			</verse>
			<verse book="18" chapter="2" verse="3">Tua ciangin { Topa } in Satan kiangah, "Ka nasem Job na phawk hiam? A paubaanglo, a thutang, Pasian zahtakin gamtat hoihlo a pel, amah tawh a kibang midang leitungah omlo hi. Thu omlopi-in amah susia dingin kei nong kam pausak a, ahi zongin ama hoihna bangmah hem tuanlo hi," a ci hi.
			</verse>
			<verse book="18" chapter="28" verse="28">"Tua ciangin amah in mihingte tungah thu genin, ‘Topa zahtakna, pilna hi a, siatna pelhna pen thutheihna hi,’ ci hi," a ci hi.
			</verse>
			<verse book="19" chapter="2" verse="11">Launa tawh { Topa' } na sem unla, lin'na tawh a khe nam un; tua hi kei leh amah sinso-in lamkalah na siamang ding uhhi; Banghang hiam cihleh amah heh pakpak hi. Amah a bel khempeuh mi nuamsate a hihi.
			</verse>
			<verse book="19" chapter="15" verse="1-4">{ Topa } aw, na biakinn sungah kua om ding ahi hiam? Na mual siangtho tungah kua teng ding ahi hiam? 2 Paubaang loin gamta-in, a manin na sem a, lungsim tak a gen mi, 3 mi gensia loin, a lawmte tungah siatna bawllo a, a vengte a mawhsaklo mi, 4 migilote thusimlo a, ahi zongin { Topa } a zahtakte a pahtawi mi, ama natna ding nangawnah a ciampello mi,
			</verse>
			<verse book="19" chapter="19" verse="9">{ Topa } a kizahtakna siang a, kip tawntung hi. { Topa' } ngeina kipte thuman a, a vekin kituakin man kim hi.
			</verse>
			<verse book="19" chapter="22" verse="23">{ Topa } a zahtak mi khempeuh aw, amah phat un. Jacob' suan mi khempeuh aw, amah minthangsak un. Israel mi khempeuh aw, amah lamdang sa un.
			</verse>
			<verse book="19" chapter="25" verse="12-14">{ Topa } a zahtak mi kua ahi hiam? Ama lampi zuih ding Pasian' hilhna a ngah mi a hihi. 13 Amah nuamsa tawntung ding a, a tate in leitang nei ding uhhi. 14 { Topa } tawh kilawmtatna pen amah a zahtakte-a' ding hi a, a thuciamna amau tungah kitheithangsak hi.
			</verse>
			<verse book="19" chapter="31" verse="19">Nang hong zahtakte-a' dingin na koihsa na hoihte, nang hong beelte-a' dingin mite' muhna-ah na bawl, nangma hoihna kicing a, mi khempeuh in thei uhhi.
			</verse>
			<verse book="19" chapter="33" verse="8-9">Leitung khempeuh in { Topa } zahtak uh hen la, leitunga tengte khempeuh, amah lamdangsakna tawh ding ta uh hen! 9 Banghang hiam cihleh amah pau a, leitung hong piang hi; amah in thu pia a, na khempeuh hong om hi. 
			</verse>
			<verse book="19" chapter="33" verse="18-19">Amah a zahtakte, a itna kip lametna a neite, sihna panin honkhia-in, kialpi hun sungin amaute a hin'kep theihna dingin { Topa } in amaute en tawntung hi.
			</verse>
			<verse book="19" chapter="34" verse="7-11">Amah a zahtakte' kiimah { Topa' } vantung mi in giahphual sat a, amaute a honkhia hi. 8 { Topa } tawh kikhawl phot unla, ama hoihna thei un! Amah a beel mite mi lungdam ahi uhhi. 9 Ama mi siangthote aw, { Topa } zahtak un; Banghang hiam cihleh amah a zahtak mite in kitangsapna neilo hi. 10 Humpinelkai khanglaite in kisapna leh gilkialna thuak a, ahih hangin { Topa } a zongte in na hoih a kisap uh omlo hi. 11 Tate aw, hong pai unla hong ngai un; { Topa } zahtakna thu ka hong hilh ding hi.
			</verse>
			<verse book="19" chapter="36" verse="1-2">Mawhna in migilopa' lungsim tawngah thu gen a, amah in Pasian zahtakna nei hetlo hi. 2 Banghang hiam cihleh ama mawhna kidawkkhia lo a, muhdahna thuaklo ahih manin amah kimawkphat tawm hi.
			</verse>
			<verse book="19" chapter="40" verse="3">Eima Pasian phatna la thak keimah hong hilh hi. Mi tampite in hih thu mu-in amah zahtak ding uh a, amaute khempeuh in { Topa } muang ding uhhi.
			</verse>
			<verse book="19" chapter="55" verse="18-19">Amah in ka galsimna sungah kei hong kem ding a, a muan'huai munah kei hong koih ding hi. Banghang hiam cihleh keimah a hong do dingin mi tampi tak kigual deudau uhhi. 19 Tanglai pek panin kumpi-in a kikoih Pasian in za-in amaute niamkhiat ding hi. Banghang hiam cihleh amaute in thukham zuilo uh a, Pasian zahtaklo uhhi.
			</verse>
			<verse book="19" chapter="60" verse="4-5">Thalte panin kihemin a kikaihkhopna dingun nang hong zahtakte-a' dingin dial khat na koih khin hi. 5 Nangma it mite a suahtak theihna dingin na khut taklam tawh gualzawhna pia in la, kote' ngetna hong pia in.
			</verse>
			<verse book="19" chapter="76" verse="7-8">Ahih hangin nang na kihtakhuai mahmah hi. Na heh khit phot ciangin nangma mai-ah kua ding ngam nawn ding ahi hiam? 8 Vantung panin thukhenna na genkhia hi. Gimna a thuak leitung mi khempeuh a hon dingin thukhen dingin Pasian a kipat ciangin leitung lau mahmahin tang hetloin a om khikhe hi.
			</verse>
			<verse book="19" chapter="85" verse="9">I gam sungah minthan'na a om theihna dingin amah a zahtakte-a' dingin ama hong hotkhiatna hong om takpi hi.
			</verse>
			<verse book="19" chapter="86" verse="11">{ Topa } aw, nang tungah hong thumanin nangma lampi ka zuih theihna dingin kei hong hilh in la, nangma min a zahtakte tawh keima lungsim pumkhat hong bangsak in.
			</verse>
			<verse book="19" chapter="89" verse="6-7">Banghang hiam cihleh { Topa } pen vantunga kua tawh kitehthei ding ahi hiam? Mi siangthote' kikhopna sungah a kizahtak Pasian, a kiima omte khempeuh tungah lianin a zahtakhuai { Topa } pen van mite' lakah kua pen tawh kibang ahi hiam?
			</verse>
			<verse book="19" chapter="90" verse="11">Nang hong kizahtakna dingin na sinsona' vangliatna kua in thei a, na hehna' husiatna kua in thei ahi hiam?
			</verse>
			<verse book="19" chapter="96" verse="4-5">Banghang hiam cihleh { Topa } lian a, nakpi takin phat ding ahi hi; pasian dangte khempeuh sangin amah zahtak zawk ding a hihi. 5 Banghang hiam cihleh minam dangte' pasian khempeuh milim hi lel a, ahih hangin { Topa } ahih leh vantungte a bawlpa a hihi.
			</verse>
			<verse book="19" chapter="103" verse="11">Vantung pen leitung panin a san' mah bangin amah a zahtakte' tungah ama itna kip lianin sang mahmah hi. 
			</verse>
			<verse book="19" chapter="103" verse="17-18">Ahih hangin { Topa' } itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi.
			</verse>
			<verse book="19" chapter="111" verse="5">Amah in amah a zahtakte an pia a, a thuciamna a phawk tawntung hi.
			</verse>
			<verse book="19" chapter="111" verse="10">{ Topa } zahtakna pen pilna kipatna a hihi. Ama thupiak a zuite khempeuh tungah thukhen siamna a pia hi. Amah phat tawntung ding a hihi.
			</verse>
			<verse book="19" chapter="112" verse="1-2">{ Topa } phat un. { Topa } zahtakin a thupiaknate nuam a sa mahmah mi, thupha ngah mi a hihi. 2 Ama suanlekhakte leitungah vanglian ding a, a lungsim thutang mite' suanlekhakte thupha kipia ding hi.
			</verse>
			<verse book="19" chapter="115" verse="11-13">{ Topa } a zahtakte aw, { Topa } muang un. Amah pen note hong huhpa leh hong hupa a hihi. 12 { Topa } in eite hong phawk a, thupha hong pia ding hi. Amah in Israel mite, thupha hong pia ding a, amah in Aaron innkuante thupha hong pia ding hi. 13 Amah in { Topa } a zahtakte a lian a neu-in thupha hong pia ding hi.
			</verse>
			<verse book="19" chapter="119" verse="120">Nang kong zahtakna hangin ka khuasikmul suak a, na thukhennate ka zahtak hi.
			</verse>
			<verse book="19" chapter="128" verse="1-5">{ Topa } zahtakin ama thu a zui mi khempeuh thupha ngah mi a hihi. 2 Na khut tawh na sep thaman na ne ding a, na lung damin na mavang ding hi. 3 Nangma inn sungah na zi, a gah pha mahmah leenggui tawh kibang ding a, na sabuai kiimah a tu na tate, oliv no dawng hilhhelh tawh kibang ding uhhi. 4 En un, { Topa } a zahtak mi tua bangin thupha kipia ding hi. 5 { Topa } in Zion panin nang thupha hong pia hen la, na nuntak sung tawntung Jerusalem' nopsakna mu ta in.
			</verse>
			<verse book="19" chapter="130" verse="3-4">{ Topa } aw, nangmah in mawhneite ciamteh lecin, { Topa } aw, kua in thuakzo ding ahi hiam? 4 Ahih hangin nangmah hong kizahtak theihna dingin nangmah in mawhna na maisak hi.
			</verse>
			<verse book="19" chapter="145" verse="19-20">Amah a zahtakte' deihna a kicingin tungsak a, amaute' kikona zong za-in amaute a honkhia hi. 20 { Topa } in amah a itte khempeuh kem a, ahih hangin migilo khempeuh amah in susia ding hi.
			</verse>
			<verse book="19" chapter="147" verse="10-11">Ama lungkimna leh amah in nuam a saknate pen sakol thahatna leh galhangte' hang hilo hi. 11 Amah a zahtak mite leh ama itna kip a muangte tungah { Topa } a lungkim hi.
			</verse>
			<verse book="20" chapter="1" verse="7">{ Topa } zahtakna in pilna kipatna hi a, mihaite in pilna leh thuhilhna donlo uhhi.
			</verse>
			<verse book="20" chapter="1" verse="29-31">Note in pilna na deih kei uh a, { Topa } na zahtak nuam kei uhhi. 30 Ka thugente na deih kei uh a, kong thuhilhna ngai nuamlo na hih manun, 31 na gamtatna bangun na thuak ding uh a, nomau' gamtatna mah in note hong gimsak ding hi.
			</verse>
			<verse book="20" chapter="2" verse="2-6">Pilna thute limtakin ngai in la, na theihtel zawhna dingin hanciam in. 3 Thu theihna ding hanciam takpi in la, thu muhna ding hahkat takpi in. 4 Ngun, ahih kei leh a kiseel sum manpha zon' bangin, hahkatin pilna zong in. 5 Tua hi leh, { Topa } zahtakna thu na thei ding a, Pasian na theitel ding hi. 6 Banghang hiam cihleh pilna a piapa pen { Topa } hi a, amah pen pilna leh siamna a hilhpa a hihi.
			</verse>
			<verse book="20" chapter="3" verse="7-8">Nangmah a pilin kingaihsun tawm kei in la, { Topa } zahtakin a sia peel in. 8 Tua hi leh nang-a' dingin damna zatui tawh kibang ding a, na meimate hong damsakin na natnate hong daisak ding hi.
			</verse>
			<verse book="20" chapter="8" verse="13">{ Topa } zahtakna pen thusia muhdahna hi a, kiphatsakna leh kihihsakna, gamtatsia leh thuzuau ka mudah hi.
			</verse>
			<verse book="20" chapter="9" verse="10">{ Topa } zahtakna pen pilna kipatna hi a, Siangtho Pa theihna pen thumuhna a hihi. 
			</verse>
			<verse book="20" chapter="10" verse="27">{ Topa } zahtakna in pilna kipatna hi a, mihaite in pilna leh thuhilhna donlo uhhi.
			</verse>
			<verse book="20" chapter="14" verse="2">Thumanin a gamta mite in { Topa } zahtak uh a, a sia-in a gamta mite in { Topa } simmawh uhhi. 
			</verse>
			<verse book="20" chapter="14" verse="26-27">{ Topa } a zahtak mi in lungmuan'na nei a, a tate' belhtheih ding mi kician a hihi. 27 { Topa } zahtakna pen nuntakna tuinak tawh kibang a, sihna thang tawh hong kipelhsak hi.
			</verse>
			<verse book="20" chapter="15" verse="16">Hau napi-in lungkham sangin zawng napi-in { Topa } zahtakna hoihzaw tham hi.
			</verse>
			<verse book="20" chapter="15" verse="33">{ Topa } zahtakna pen pilna mah hi pah a, kiniamkhiatna in pahtawina hong ngahsak hi. 
			</verse>
			<verse book="20" chapter="16" verse="6">Thumanna leh cihtakna mawhmai ngahna hi a, { Topa } zahtakna siatna tawh kipelhna a hihi.
			</verse>
			<verse book="20" chapter="19" verse="23">{ Topa } a zahtakte a khan' sau a, lungkim takin nuamsa-in om uh a, siatna bangmah tuak khalo uhhi. 
			</verse>
			<verse book="20" chapter="22" verse="4">Kiniamkhiat-a { Topa } zahtakna thaman in hauhna, minthan'na, leh khan'sauna a hihi.
			</verse>
			<verse book="20" chapter="23" verse="17-18">Mawhnei mite engkha kei in la, { Topa } zahtakna zom paisuak in. 18 Tua bang hi lecin lametna om a, cithei-in na khan' sau ding hi.
			</verse>
			<verse book="20" chapter="24" verse="21">Ka ta aw, { Topa } leh kumpipa zahtak khawm in la, amau a langpangte tawh kipawlkha kei in.
			</verse>
			<verse book="20" chapter="28" verse="14">{ Topa } a zahtak tawntungte pen mi nuamsa hi a, a lungkhauh mite in lungkhamna tuak ding uhhi.  
			</verse>
			<verse book="20" chapter="31" verse="30">Ngaihbaan'na pen zuaupi hithei a, melhoihna zong maimang thei hi. Ahi zongin { Topa } a zahtak numei a phattaak a hihi.
			</verse>
			<verse book="21" chapter="3" verse="14">Pasian' sep khempeuh a kip tawntung ding ahihna ka thei hi. I behlap theih ding omlo a, i paihkhiat ding zong omlo hi. Amah i zahtak theihna dingin Pasian in tua bang ding mahin a bawl a hihi.
			</verse>
			<verse book="21" chapter="7" verse="18">A nih tuakin lenkip in. Pasian na zahtak nak leh khat peuhpeuh na zuihna-ah na ma vang ding hi.
			</verse>
			<verse book="21" chapter="8" verse="12-13">Mawhnei khat in zavei dong siatna bawl napi-in a khan' sau veve hi. Ahi zongin "Pasian a zahtakte-a' dingin thu khempeuh nuam ding hi. 13 Migilote-a' dingin thu nuamlo ding a, amaute in Pasian zahtaklo uh ahih manin a nuntak hun uh nilim bangin beipak ding a, khan'sih ding uhhi," kici hi.
			</verse>
			<verse book="21" chapter="12" verse="13">Hih thute khempeuh banah gen ding thu khat bek om hi. Mihing hong kipian'sakna a thu bulpi pen in: Pasian zahtakna leh a thupiakte man'na a hihi. 
			</verse>
			<verse book="23" chapter="8" verse="12-13">"Hih mite' vaihawmna pawlpih kei un. Amau' kihtakte kihta kei unla, lau kei un. 13 Ahih hangin Vanglian { Topa } pen a siangtho-in na ngaihsun ding uhhi. Amah pen note' zahtakpa leh note' kihtakpa na hisak ding uhhi.
			</verse>
			<verse book="23" chapter="11" verse="2-3">{ Topa}' kha in ama tungah ama mite a ukna ding pilna, thutheihna, leh siamna pia ding hi. Amah in { Topa}' deihna thei-in { Topa } zahtak ding hi. 3 Amah in { Topa}' nasep nuamsa ding hi. Amah in a tungtham bek muhna tawh thu khenlo ding a, kam lengsawn bek zakna tawh thu khentatlo ding hi.
			</verse>
			<verse book="23" chapter="50" verse="10">{ Topa } kihta a, a nasempa' thu a mangte khempeuh khuamial sungah na pai hangun { Topa } muang unla, Pasian suan'in nei un.
			</verse>
			<verse book="23" chapter="59" verse="19">Tua ahih ciangin nisuahna leh nitumna kikalah a om mi khempeuh in amah zahtakin, a vangliatna kihta ding uhhi. Banghang hiam cihleh huihpi nung bang, tuipi khang bangin amah hong pai ding hi.
			</verse>
			<verse book="24" chapter="26" verse="19">"Tua hinapi, Judah kumpipa Hezekiah leh Judah mi khempeuhte in amah that zenzen uh ahi hiam? Kumpipa in { Topa } zahtakin, { Topa' } pahtak ding a nget ciangin { Topa } in zong amau' tungah siatna tun'sak dingin a gensa khelkikzaw hilo ahi hiam? Ahih hangin eite in eite' tungah siatna lianpi khat i tungsak dektak hi," a ci uhhi.
			</verse>
			<verse book="24" chapter="32" verse="39-40">Amaute' hoihna ding leh amaute' nunga a tu a tate uh a hoihna dingin a tawntungin kei hong zahtakna dingun a lungsim uh kikhat sakin, a nuntak dan uh zong ka kikhatsak ding hi. 40 Amaute tungah a tawntungin hoihna ka bawl denna dingin amaute tawh tawntung thuciamna khat ka bawl ding hi. Kei kiang panin a kiheikhiat lohna dingun amaute sungah kei hong zahtakna ding uh lungsim ka guan ding hi.
			</verse>
			<verse book="27" chapter="6" verse="26">Ka gamsunga om mi khempeuh in Daniel' Pasian kihta-in a zahtakna dingun thu ka pia hi. "Banghang hiam cihleh amah a nungta Pasian hi a, a tawntungin a uk ding hi. Ama gam kisia ngeilo ding a, a vangliatna a bei ngei kei ding hi.  
			</verse>
			<verse book="32" chapter="1" verse="15-16">Tua ciangin Jonah domto-in tuipi sungah a khiat uh leh tuipi a daai pah hi. 16 Tua ciangin tua mite in { Topa } kihta mahmah uh a, { Topa' } tungah biakna pia-in thuciamna a bawl uhhi.
			</verse>
			<verse book="36" chapter="3" verse="7">Tua ahih manin ka mite in kei hong zahtakin ka thuhilhna ngai ding uh a, mangngilhlo ding uhhi, ci-in ka ngaihsun hi. Ahi zongin a gamtatsiat ngei bangun gamtalai veve uhhi," a ci hi.
			</verse>
			<verse book="39" chapter="1" verse="6">Vanglian { Topa } in siampite tungah hih bangin hong ci hi: "Tapa in a pa zahtak a, nasempa in a topa kihta hi. Kei pen na pa uhhinapi, Banghangin hong zahtaklo a, na topa uhhinapi, Banghangin hong kihtalo na hi uhhiam? No siampite in kei hong simmawh napi-in, ‘Bang hong ci simmawh ka hi uhhiam?’ na cilai uhhi.
			</verse>
			<verse book="39" chapter="1" verse="14">A tuuhon lakah tuutal cidam nei napi-in, a kamciamsa bangin kei tungah hong piak ciangin, a sitbaang ganhing a hong pia mi khempeuh in samsiatna thuak ta hen. Banghang hiam cihleh kei pen a lian mahmah Kumpipa ka hi a, minam khempeuh in kei hong zahtak uhhi," a ci hi.
			</verse>
			<verse book="39" chapter="3" verse="5">Vanglian { Topa } in hih bangin ci hi: "Note tungah thukhen dingin ka hong pai ding hi; ai tawite, numei tawh a mawhte, a manlopi-a teci pangte, numeite' thaman piakna-ah khemna a zangte; meigong, tagah, leh gamdang mite a zawhthawh bawlte, leh kei hong zahtaklo mi khempeuhte' langkhatah thakhatin teci pangin thu ka khen ding hi.
			</verse>
			<verse book="39" chapter="3" verse="16-17">{ Topa } a zahtak mite khatlekhat tua bangin thu kigen uh a, amaute' thugennate, { Topa } in ngai-in za hi. { Topa } in laibu khat nei a, amah zahtakin a thupi ngaihsut mite khempeuh tua sungah kiciamteh hi. 17 Vanglian { Topa } in hih bangin ci hi: "Tua a kiciamteh mite pen keima mite hi ding uhhi. Keimah in na ka sep ni ciangin amaute pen keima neihtuam taktak mite hi ding uhhi. Pa in ama thu a mang a tapa a hehpih mah bangin kei zong amaute ka hehpih ding hi. 
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un.
			</verse>
			<verse book="42" chapter="1" verse="50">amah a zahtak mite tungah a khangkhangin hehpihna a lak hi.
			</verse>
			<verse book="42" chapter="12" verse="4-5">"Lawmte aw, note kiangah kong genin-ah, pumpi a thahkhit ciangin a siazaw a hihthei nawnlote na kihta kei un. 5 Kuate kihta ding na hi uhhiam cihleh, mite in a thah khitsa mipa pen hell khuk sungah a khiathuah theilai Pasian na kihta un.
			</verse>
			<verse book="42" chapter="23" verse="40">Ahi zongin a khatpa in a lawmpa taii a, "Pasian nangawn kihta lo na hi hiam? I vekpi-in gim hong kipiakna kibangkim hi.
			</verse>
			<verse book="44" chapter="7" verse="32">‘Kei pen na pu na pate uh ahi Abraham, Isaac, leh Jacob-te' Pasian ka hi hi,’ a na ci hi. Moses zong lau-in linggawp a, en ngamlo hi.
			</verse>
			<verse book="44" chapter="9" verse="31">Tua ahih manin Judea gam, Galilee gam, leh Samaria gamsunga om pawlpite in bawlsiatna thuak nawnloin nuamtakin om uh a, Topa zahtakna tawh gamta uh ahih manin Khasiangtho huhna tawh a mi khangin a kibehlap uhhi.
			</verse>
			<verse book="44" chapter="10" verse="34-35">Tua ciangin Peter a kam ka-in thu hilh ding kipan a, "Pasian in kuamah angvan' tuam neiloin, 35 kua mi kua mi hita leh amah zahtakin a manin a gamta mi khempeuh a san'na thu teltakin ka thei hi.
			</verse>
			<verse book="45" chapter="11" verse="22">Hih thu-ah Pasian a migit mahmahna leh a khauh mahmahna i mu hi. A khial mite tungah khauh mahmah a, ama migitna a kizop paisuak theihna dingin na up paisuak nak uh leh note tungah hong migi mahmah hi. Ahi zongin na zop paisuak kei uh leh note zong hong kisatkhia ding hi.
			</verse>
			<verse book="45" chapter="13" verse="4">Ukna thuneite pen note' hoihna dingin Pasian' nasemte ahi uhhi. Ahi zongin a sia-in na gamtat uh leh gim hong pia taktak ding uh ahih manin na lau ding uh a hihi. Banghang hiam cihleh amaute pen Pasian' nasemte hi a, a sia-in a gamta mite tungah Pasian' hehna bangin gim a pia dingte ahi uhhi.
			</verse>
			<verse book="47" chapter="5" verse="11">Pasian zahtakna ding thu ka lungsim uhah om tawntung ahih manin mite ka zolzawhna dingun ka hanciam uhhi. Pasian in kote' lungsim teltakin hong thei a, note in zong na lungsim uhah kei hong thei dingin ka hong um hi.
			</verse>
			<verse book="47" chapter="7" verse="1">Tua ahih manin ka hong it lawmte aw, pumpi leh lungsim a ninsak theite khempeuh panin kisian'suahin, Pasian zahtakna tawh nungta-in siangtho sinsenin om ni. 
			</verse>
			<verse book="49" chapter="5" verse="21">Christ na zahtakna uh hangin na thu uh na kimang tuak un.
			</verse>
			<verse book="50" chapter="2" verse="12">Tua ahih ciangin ka hong it sanggamte aw, note tawh ka hong omkhawm lai-in ka thu na hong man' tawntung uh mah bangin, tu-in note tawh ka hong omkhawm loh hun ciangin zong ka thu na hong man' ding uh thupizaw lai hi. Pasian kihtakna leh zahtakna tawh na ma uh nawt unla, amah in note hong hotkhiatna thu a cingtaak suaksak un.
			</verse>
			<verse book="58" chapter="10" verse="26-27">Thuman thutak i theih khit ciangin mawhna i bawl hamtang lai leh i mawhna a kimaisakna dingin biakpiakna dang om nawnlo a, 27 a kihtakhuai thukhenna leh Pasian' thu a nial mite a kangtum ding meikuangpi bek omlai hi.
			</verse>
			<verse book="58" chapter="12" verse="28">Tua ahih manin a kilingsak zolo Pasian' gam i ngah manin lungdamin, zahtakna leh lamdangsakna tawh Pasian' lungkimna bangin amah bia ni. 29 Banghang hiam cihleh eite' Pasian pen a kangtum thei meikuang tawh a kibang a hihi. 
			</verse>
			<verse book="60" chapter="1" verse="17">Mi khempeuh amau gamtatna tawh kizui-in a kibang kimin thu a khen Pasian kiangah thu na nget uh ciangin, "Pa aw," ci na hih manun hih leitungah na om laiteng uh amah zahtakin om un.
			</verse>
			<verse book="60" chapter="2" verse="17">Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un.
			</verse>
			<verse book="60" chapter="3" verse="15">Na lungsim sung uhah Christ zahtakbawl unla, amah Topa-in nei un. Note' lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna leh zahtakna lim tawh gen un.
			</verse>
			<verse book="66" chapter="11" verse="18">Na hehna hong kilat hun hong tungta a, misite thukhenna ding hun hong tungta ahih manin minam dangte heh mahmah uhhi. Nangma nasem kamsangte, a lian a neu, nang hong kihta mi khempeuhte thaman na piak ding hun hi ta a, leitung a susia mite na suksiat ding hun hi ta hi," a ci uhhi.
			</verse>
			<verse book="66" chapter="14" verse="6-7">Tua ciangin leitungah a teng mi namkim, pau namkim a zang mite tungah a tawntungin Lungdamna ding Thu gen ding a nei vantung mi khat vankim lai-ah a leeng ka mu hi. 7 Amah nakpi takin kiko a, "Amah in mihingte thu a khen ding hun hong tungta ahih manin Pasian kihta unla amah phat un. Van leh lei, tuinak leh tuipite a bawlpa hong bia ta un," a ci hi.
			</verse>
			<verse book="66" chapter="15" verse="4">Topa aw, nang, kua in hong kihtalo ding a, na liatna hong phatlo ding ahi hiam? Nang bek na siangtho hi. Thumanin na sepnate mi khempeuh in mu uh ahih manin minam khempeuh nang kiangah hong pai-in, na mai-ah hong bia ding uhhi," a ci uhhi.
			</verse>
			<verse book="66" chapter="19" verse="5">Tua ciangin tokhom panin aw khat hong ging a, "Amah a kihta a lian a neu mite, leh ama nasem khempeuhte aw, eite' Pasian phat un," a ci hi.

			</verse>
		</category>
		<category id="88">
			<verse book="1" chapter="21" verse="8">Naupang khang a, nawi tawh hong kikhen ta hi. Isaac nawi tawh a kikhen ni ciangin Abraham in pawi lianpi khat bawl hi.
			</verse>
			<verse book="1" chapter="26" verse="28-31">Amaute in, "Nang tawh { Topa } a omna teltakin ka mu uhhi. Tua ahih ciangin, kote in nang hong sukha loin, nang' tungah bangmah hong hih loin, a hoihin gamta-in lungnuam takin kong sawl khiat mah bangun kote' tungah nang in siatna nong bawl lohna dingin nang leh kote' kikalah kiciamna khat om hen la, nang tawh thuciamna khat bawl ni, a ci hi ung. Nang pen tu-in { Topa' } thupha piak na hi hi," a ci uhhi. 29 30 Tua ahih ciangin amah in amaute-a' dingin pawi khat bawl a, amaute in pawi an ne-in a dawn uhhi. 31 Zingsangin amaute tho baih uh a, khatlekhat kiciamna a bawl uhhi. Isaac in amaute a lampi ding uhah kha a, ama kiang panin amaute lungnuam takin a paikhia uhhi.
			</verse>
			<verse book="1" chapter="29" verse="22">Tua ahih ciangin Laban in tua muna mi khempeuh kaikhawmin pawi khat a bawl hi.
			</verse>
			<verse book="1" chapter="31" verse="54">Jacob in mualtungah biakpiakna pia-in an ne dingin a behte a sam hi. Amaute in an ne uh a, zan tawntung mualtungah a om uhhi.
			</verse>
			<verse book="2" chapter="10" verse="9">Moses in, "Ka khangnote uh leh ka khanghamte uh tawh ka paikhawm ding uhhi. Ka tapate uh, ka tanute uh, ka tuuhonte uh, leh ka bawnghonte uh tawh ka pai ding uhhi. Banghang hiam cihleh { Topa}-a' dingin pawi khat ka kham ding uhhi," a ci hi.
			</verse>
			<verse book="2" chapter="12" verse="11-14">Hih bang zia-in na ne ding uhhi: Na kawng uh gakin, na khedap uh na khe uhah bulhin, na ciangkhut uh na khut uhah na tawi ding uh a, na nawh nek ding uhhi. Tua pen { Topa' } Paisan Pawi a hihi. 13 Note' omna inn tunga sisan pen note-a' dingin lim hi ding hi. Sisan ka muh ciangin note kong paisan ding a, Egypt leitang ka vatgawp ciangin note hong susia ding gimna note' tungah hong tunglo ding hi. 14 "Hih pen note-a' dingin phawkna ni hi ding a, note in { Topa' } tungah pawi bawlna ni-in na nei ding uhhi. Na khang tawntungun note in biakna ngeina kip khatin na nei tawntung ding uhhi," a ci hi.
			</verse>
			<verse book="2" chapter="12" verse="17">Note in silngo sawhloh anlum pawi na bawl ding uhhi. Banghang hiam cihleh hih ni teekteekin Egypt leitang panin na mihonte uh ka paikhiatpih hi. Tua ahih ciangin note in na khan' tawntungun hih ni pen biakna ngeina kip khatin na nei tawntung ding uhhi.
			</verse>
			<verse book="2" chapter="12" verse="21">Tua ciangin Moses in Israel upate khempeuh samin amaute kiangah, "Nomau-a' dingin na innkuan uh tawh a kituakin tuunote teel unla, Paisan Pawi bawlna ding tuuno go un.
			</verse>
			<verse book="2" chapter="12" verse="27">note in, ‘{ Topa' } Paisanna hangin biakpiakna a hihi. Amah in eite' innkuante hong khawi-in Egypt mite a thah lai-in Egypt gam sungah Israel innkuante paisan hi,’ na ci ding uhhi," a ci hi. Mite in a lu uh kunin Pasian a bia uhhi.
			</verse>
			<verse book="2" chapter="12" verse="43">{ Topa } in Moses leh Aaron kiangah, "Hih Paisan Pawi pen biakna ngeina kip khat hi ding a, gamdangmi kuamah in nelo ding hi.
			</verse>
			<verse book="2" chapter="12" verse="48">Khualmi khat note kiangah hong peem a, { Topa}-a' dingin Paisan Pawi a bawl leh, ama mipih pasal khempeuh a vun ki-atsak un. Tua khit ciangin amah a nai-ah hong pai-in bawl thei ding a, amah pen gammi khat tawh kibang ding hi. Ahih hangin vun ki-atlo mi kuamah in nelo ding hi. 
			</verse>
			<verse book="2" chapter="13" verse="3">Moses in mite tungah, "Salsuahna Egypt gam panin na paikhiat uhhih ni phawk un. Banghang hiam cihleh { Topa } in vangliatna tawh hih mun panin note hong paikhiatpih hi. Silngo sawh anlum kinelo ding hi.
			</verse>
			<verse book="2" chapter="22" verse="18">"Numei aisannu na hingkhawi kei ding uhhi.
			</verse>
			<verse book="2" chapter="23" verse="14-16">"Kum khatin thumvei, keima-a' dingin pawi na bawl ding uhhi. 15 Silngo sawhloh anlum pawi na bawl ding uhhi. Keimah in note kong thupiak bangin Abib kha sung a kisehsa hun ciangin ni sagih sung silngo sawhloh anlum na ne ding uhhi. Banghang hiam cihleh tua kha sungin Egypt panin note na paikhia uhhi. Khut hawmguak tawh keima mai-ah kuamah hong kilaklo ding hi. 16 "Note in lo-a na tuh uh, na nasepna uh a gah masa, anlak pawi na bawl ding uhhi. Note in lo panin na nasepna uh a gah na kaihkhop uh kum bei ciangin an kaihkhopna pawi na bawl ding uhhi. 
			</verse>
			<verse book="2" chapter="34" verse="18">"Silngo sawhloh anlum pawi na bawl ding uhhi. Abib kha, a kisehsa hun sungteng, nang kong thupiak mah bangin ni sagih sung silngo sawhloh anlum na ne ding uhhi. Banghang hiam cihleh Abib kha sungin Egypt panin note na paikhia uhhi.
			</verse>
			<verse book="2" chapter="34" verse="22-25">"Nipikalte' pawi, mangbuh a tung masa pawi, leh kum bei ciangin an kaihkhop pawi na bawl ding uhhi. 23 "Pasal khempeuh Israel Pasian, { Topa } Pasian' mai-ah kum khatin thumvei kilak ding uhhi. 24 Banghang hiam cihleh note' mai-ah minam dangte ka hawlkhia ding a, na gamgite uh nomau-a' dingin ka keek ding hi. { Topa } na Pasian uh' mai-ah kum khatin thumvei a kilak dingin na paitoh sungun na leitang uh mi khat peuhpeuh in a hong deihgawh khak ding lunghihmawhna omlo ding hi. 25 "Note in silngo tawh keimah biakpiakna si na pia khawm kei ding uh a, Paisan Pawi biakpiakna zong zingsang dong na omsak kei ding uhhi.  
			</verse>
			<verse book="3" chapter="23" verse="1-8">{ Topa } in Moses kiangah, 2 "Israel mite tungah hih bangin gen in: Note in a siangtho biak kikhopnate hi, ci-in na gen ding uh keimah { Topa' } pawi a kisehte hih bang a hihi. 3 Ni guk sungin nasep kizo ding a, ahih hangin a ni sagih ni pen a thupi tawlngakna Sabbath, a siangtho kikhopna a hihi. Note in tua ni-in na na sem kei ding uhhi. Tua pen note' ten'na khempeuhah { Topa}-a' dingin Sabbath a hihi. 4 "Hihte pen amaute-a' dingin a kiseh hunin note in na gen ding uh ahi { Topa' } pawi a kisehte, a siangtho biak kikhopnate a hihi. 5 "A kha masa, a ni sawmleli nitak pen { Topa' } Paisan Pawi a hihi. 6 Tua kha mah, a ni sawmlenga ni pen { Topa' } tungah silngo sawhloh anlum pawi a hihi. Ni sagih sung note in silngo sawhloh anlum na ne ding uhhi. 7 A ni masa ni-in note in a siangtho kikhopna khat na nei ding uh a, thatang nasep na sem kei ding uhhi. 8 Ahih hangin note in { Topa' } tungah meihal biakna ni sagih sung na pia ding uhhi. A ni sagih ni pen a siangtho kikhopna ni hi ding a, thatang nasep na sem kei ding uhhi," a ci hi.
			</verse>
			<verse book="3" chapter="23" verse="34">"Israel mite tungah hih bangin gen in: Hih kha sagihna a ni sawmlenga ni-a kipan ni sagih sung pen { Topa}-a' ding buk pawi a hihi.
			</verse>
			<verse book="3" chapter="23" verse="39">"Note in leitanga piangte na kaihkhop khit uh, kha sagihna, a ni sawmlenga ni-a kipan ni sagih sung { Topa' } pawi na bawl ding uhhi. A ni masa ni pen a thupi tawlngakna khat hi a, a ni giat ni zong a thupi tawlngakna khat mah hi ding hi.
			</verse>
			<verse book="3" chapter="23" verse="41">Note in tua pen kum simin ni sagih sung pawi-in na nei ding uh a, note' khang tawntungin ngeina khat hi tawntung ding hi. Note in kha sagihna sungah na bawl ding uhhi.
			</verse>
			<verse book="4" chapter="9" verse="2-6">"A kiseh hunin Paisan Pawi, Israel mite khamsak in.  3 A kiseh hun, tu kha ni sawmleli ni nitakin a thukhamte leh a ngeina kip omte bangin na kham ding uhhi," a ci hi. 4 Tua ahih ciangin amaute in Paisan Pawi a khamna dingun Moses in Israel mite tungah a gen hi. 5 Amaute in a kha masa, a ni sawmleli ni nitakin Sinai sehnel gamah Paisan Pawi kham uh a, { Topa } in Moses a thupiak bangin Israel mite a gamta uhhi. 6 Misi luang a lawn'na uh hangin a nin mi pawlkhat om uh a, tua ni-in amaute in Paisan Pawi kham theilo uh ahih manin Moses leh Aaron' mai-ah pai uhhi.  
			</verse>
			<verse book="4" chapter="28" verse="16">"Kha masa a ni sawm leh ni li ni pen { Topa' } Paisan Pawi ni a hihi.
			</verse>
			<verse book="4" chapter="28" verse="26">"Na nipikal pawi hunun { Topa' } tungah an thak tawh biakna na piak hun uh anpal piak ni-in a siangtho kikhopna khat na nei ding uhhi. Tua ni-in leitung nasep na sem kei ding uh a, 
			</verse>
			<verse book="4" chapter="29" verse="12">"A kha sagihna ni sawm leh ni nga ni-in a siangtho kikhopna khat nei-in tua ni-in leitung nasep na sem kei ding uh a, { Topa}-a' dingin ni sagih sung pawi na kham ding uhhi.
			</verse>
			<verse book="4" chapter="33" verse="3">A kha masa, tua kha ni sawm leh ni nga ni-in Rameses panin amaute dingkhia uhhi. Paisan Pawi masa ni khit a zingciangin Egypt mite khempeuh' muhna-ah gualzawhna tawh Israel mite paikhia uh a, 
			</verse>
			<verse book="5" chapter="16" verse="1-16">"Abib kha tang unla, { Topa } na Pasian uh-a' dingin Paisan Pawi bawl un. Banghang hiam cihleh Abib kha sungin { Topa } na Pasian un Egypt gam panin zanin note hong paikhiatpih hi. 2 Tuuhon pan ahi a, bawnghon pan ahi zongin { Topa } in ama min omna dingin a teelna munah Paisan Pawi biakpiakna { Topa } na Pasian uh tungah na pia ding uhhi. 3 Silngo sawh anlum tawh na ne kei ding uh a, ni sagih sung silngo sawhloh anlum, gimna anlum tawh na ne ding uhhi. Egypt gam panin nawhsa-in na taikhia uhhi. Egypt gam panin na taikhiat uh hun na nuntak sung tawntung uh na phawk theihna ding uh a hihi. 4 Na gamsung khempeuh uhah ni sagih sung note lakah silngo kimulo ding hi. A ni masa nitakin biakpiakna-ah na piak uh sa khat peuhpeuh zong a zingsang dong zan tawntung na omsak kei ding uhhi. 5 "{ Topa } na Pasian un note hong piak khua khempeuhah Paisan Pawi biakpiakna na pia thei kei ding uhhi. 6 { Topa } na Pasian un ama min omna dingin a teelna mun bekah ni a tum khit nitak, Egypt panin na paikhiat uh hunin Paisan Pawi biakpiakna na pia ding uhhi. 7 { Topa } na Pasian un a teelna munah huanin na ne ding uh a, zingsang ciangin na puanbukte uhah na ciah thei ding uhhi. 8 Ni guk sung silngo sawhloh anlum na ne ding uh a, a ni sagih ni-in { Topa } na Pasian uh-a' dingin a thupi kikhopna khat na nei ding uhhi. Tua ni-in na na sem kei ding uhhi.  9 "An na lak masak ni uha kipanin nipikal sagih na simto ding uhhi. 10 Tua ciangin { Topa } na Pasian un note thupha hong piakna tawh kizui-in na piak ding uh ahi note' khutsung panin utthu-a piakna tawh { Topa } na Pasian uh tungah nipikal pawi na bawl ding uhhi. 11 { Topa } na Pasian uh mai, ama min omna dingin { Topa } na Pasian un a teelna munah, note-a kipan na tanute leh na tapate, na nasem numeite leh na nasem pasalte, na khua sunga om Levi mite, peemtate, pa neilote, leh note lakah a om meigong numeite tawh na lungdam khawm ding uhhi. 12 Egypt-ah sila na hihna uh na phawk ding uh a, hih thukhamte zuih ding limtakin na ngaihsun ding uhhi. 13 "Na ancilna uh leh na leenggah sukna panun an na kaihkhop uh ciangin ni sagih sung buk pawi na bawl ding uhhi. 14 Tua pawi sungah nanga kipan na tanute leh na tapate, na nasem numeite leh na nasem pasalte, Levi mite, peemtate, pa neilote, leh na khua sunga om meigong numeite tawh na lungdam khawm ding uhhi. 15 { Topa } in a teelna munah ni sagih sung { Topa } na Pasian uh tungah pawi na bawl ding uhhi. Banghang hiam cihleh note na lungdam khawm theihna dingun na khawhsa uh leh na khut uh tawh na sepna khempeuh uhah { Topa } na Pasian un note thupha hong pia ding hi. 16 "Amah in a teelna mun, { Topa } na Pasian uh mai-ah pasal khempeuh kum khatin thumvei, silngo sawhloh anlum pawi, nipikal pawi, leh buk pawi-ah kilaak ding uhhi. Amaute khut hawmguakin { Topa' } mai-ah kilaklo ding uhhi. { Topa } na Pasian un note thupha hong piaknasa tawh kizui-in mi khempeuh in ama hih theih bang ciatin pia ding uhhi.  
			</verse>
			<verse book="6" chapter="5" verse="10-11">Israel mite Gilgal-a giahphualah a om sungun tua kha a ni sawmleli ni nitakin Jerikho zanglei-ah Paisan Pawi a bawl uhhi. 11 Paisan Pawi khit a zingciang ni teekteekin amaute in tua gama piang silngo sawhloh moh leh ankan' a ne uhhi.
			</verse>
			<verse book="7" chapter="14" verse="10">Tua ciangin numei kiangah a pa paisuk a, Samson in zong tua lai-ah pawi khat a kham hi; Banghang hiam cihleh tangvalte' hih ngei a hihi.
			</verse>
			<verse book="7" chapter="16" verse="23">Tu-in Filistia uliante a pasian uh Dagon tungah biakna lianpi khat a pia ding leh a gualnuam dingin kikhawm uhhi. Banghang hiam cihleh amaute in, "I pasian in i khutsungah i galpa Samson hong piazo hi," a ci uhhi.
			</verse>
			<verse book="9" chapter="25" verse="36">Tua ciangin Nabal kiangah Abigail hong tungkik hi. Kumpipa' pawi tawh kibangin amah in a inn sungah pawi na kham hi. Nabal lungnuam mahmah hi. Banghang hiam cihleh amah in zu kham mahmah hi. Tua ahih ciangin zingsang khuavak mateng ama kiangah bangmah gen peuhmahlo hi.
			</verse>
			<verse book="11" chapter="1" verse="25">Banghang hiam cihleh tuni-in amah paisuk khinin, bawngtalte, ganno thaute, leh tuute, tampi tak biakna-in pia a, kumpipa' tapate khempeuh, galkapte a ukpa Joab, leh siampi Abiathar sam hi. Amaute in ama-a' ding pawi bawl uh a, ‘Kumpi Adonijah a khan' sau hen!’ ci uhhi.
			</verse>
			<verse book="11" chapter="3" verse="15">Tua ciangin Solomon khanglo a, hih pen a mang na hi hi. Tua ciangin Jerusalem-ah amah pai a, { Topa' } Thuciamna Singkuang mai-ah amah dingin meihal biaknate leh thunuama biaknate pia-in, a nasemte khempeuh-a' dingin pawi khat a kham hi.
			</verse>
			<verse book="12" chapter="23" verse="21-24">Tua ciangin kumpipa in mi khempeuh thu pia a, "Hih thuciamna laibu sungah a kigelh mah bangin { Topa } na Pasian uh pahtawina-in Paisan Pawi bawl un," a ci hi. 22 Banghang hiam cihleh Israel-te thu a khen thukhente' huna kipan hita leh, Israel kumpite ahih kei leh Judah kumpite' hun sung khempeuh tua bang Paisan Pawi kibawl ngeilo hi. 23 Ahih hangin Kumpi Josiah' uk kum sawmlegiatna kumin Jerusalem-ah { Topa}-a' dingin Paisan Pawi kibawl hi. 24 Tua thamloin { Topa' } biakinn sungah siampi Hilkiah in a muh laibu sungah a kigelh thukham kammalte amah in a kipsak theihna dingin Judah gamsung leh Jerusalem-a om vankahte, aisante, innsung pasian-te, milimte, leh a kihhuai nate khempeuh Josiah in a hemkhia hi. 
			</verse>
			<verse book="14" chapter="7" verse="8-10">Tua hun laitakin Solomon leh amah tawh a om Israel khempeuh mihon tampi in Hamath lutna panin Egypt lui ciangdongah ni sagih sung pawi a kham uhhi. 9 Tua ciangin a ni giat ni-in amaute in a thukhupna khat nei uhhi; Banghang hiam cihleh amaute in biakinn apna ni sagih sung pawi kham uh a, tua pawi ni sagih sung kibawl hi. 10 A kha sagihna a ni thum ni-in, { Topa } in David leh Solomon, leh ama mi Israel tungah a hoih a bawlna hangin amah in lungdamna leh kipakna tawh a inn uhah mite a ciahsak hi.
			</verse>
			<verse book="14" chapter="30" verse="1-2">Israel Pasian, { Topa' } Paisan Pawi a bawl dingin Jerusalem-a { Topa' } biakinn-ah hong paina dingun Hezekiah in Israel mi khempeuh leh Judah mite kiangah mi sawl a, Efraim mite leh Manasseh mite tungah zong laikhakte a gelh hi. 2 Banghang hiam cihleh kumpipa leh a uliante leh Jerusalem-a a kikhawm khempeuh in Paisan Pawi a kha nihna sungin bawl ding kikum khin uhhi. 
			</verse>
			<verse book="14" chapter="30" verse="5">Tua ahih ciangin mite hong pai-in Israel Pasian, { Topa}-a' dingin Jerusalem-ah Paisan Pawi a bawlna dingun Beersheba panin Dan ciangdong Israel sung khempeuhah taangkona khat a bawlna ding uh thukhensatna khat bawl uhhi; Banghang hiam cihleh bawl dinga a kigen bangin amaute in a lianpi-in bawl ngeilo uhhi. 
			</verse>
			<verse book="14" chapter="30" verse="13">Tua ciangin a kha nihna sungin silngo sawhloh anlum pawi a bawl dingin Jerusalem-ah mihon tampi tak hong pai uhhi.
			</verse>
			<verse book="14" chapter="30" verse="15-20">Tua ciangin amaute in a kha nihna a ni sawmleli ni-in Paisan Pawi tuuno go uhhi. Tua ciangin biakna vai-in a siangtho nailo siampite leh Levi mite nakpi takin maizum uhhi. Tua ahih ciangin amau mah kisian'suahin { Topa' } biakinn sungah meihal biaknate hong paipih uhhi. 16 Pasian' mipa Moses' thukham bangin amaute in amau' pan'mun ngei hong la uh a, siampite in Levi mite' khut tung panin a ngah uh sisan theh uhhi. 17 Bang hang hiam cih leh a kikhawm lakah amau mah a kisian'suah nailo tampi om uhhi. Tua ahih ciangin { Topa' } tungah a siangtho-in a kibawlna dingun a nin khempeuh-a' dingin Levi mite in Paisan Pawi tuuno a gawh ding uh kisam hi. 18 Bang hang hiam cih leh mi tampi tak, Efraim, Manasseh, Issakhar, leh Zebulun sung pan, amau mah kisian'suah nailo uh a, ahi zongin ngeina lopi-in amaute in Paisan Pawi ne uhhi. Bang hang hiam cih leh Hezekiah in amaute-a' dingin thu ngenin, "Ka pute ka pate uh' Pasian a dik { Topa } aw, 19 biakinn siangthona ngeina om bangin lungsim tak tawh nang hong biate khempeuh' mawhna maisak in," a ci hi. 20 Tua ciangin { Topa } in Hezekiah' thungetna pia-in mite' mawhna maisak a, gimna ngahsak lo hi.  
			</verse>
			<verse book="14" chapter="30" verse="23">Tua ciangin adang ni sagih sung mah tua pawi a bawlthuah lai ding uh a kikhawm khempeuh thukim uhhi. Tua ahih ciangin amaute in lungdamna tawh adang ni sagih sung mah bawlthuah uhhi.
			</verse>
			<verse book="14" chapter="35" verse="1">Josiah in { Topa}-a' dingin Jerusalem-ah Paisan Pawi bawl hi. Amaute in a kha masa a ni sawmleli ni-in Paisan Pawi tuuno go uhhi.
			</verse>
			<verse book="14" chapter="35" verse="6-13">Tua ciangin Paisan Pawi bawlna ganhing go-in nomau mah kisian'suah unla, Moses' tung tawnin { Topa' } thugen bangin na sanggamte uh-a' dingin kithawi un," a ci hi. 7 Tua ciangin Josiah in tua lai-a a om mi khempeuhte-a' dingin Paisan Pawi piakna-in a ganhon panin mi nautangte tungah tuunote leh keelnote tul sawmthum ciangdong, leh bawngtal tul thum a pia hi. Hihte pen kumpipa' neihsa sung pan a kipia a hihi. 8 Tua ciangin ama uliante in zong utna lungsim tawh mite tung, siampite tung, leh Levi mite tungah a pia uhhi. Pasian' biakinn-ah ulianpite ahi Hilkiah, </verse>
			<verse book="38" chapter=" verse=">, leh Jehiel-te in siampite tungah Paisan Pawi bawlna dingin tuuno leh keelno tul nih leh za guk, leh bawngtal za thum a pia uhhi. 9 Levi mi ukpite Konaniah, Shemaiah, leh a sanggam Nethanel, Hashabiah, Jeiel leh Jozabad-te in Paisan Pawi piakna dingin Levi mite tungah tuuno leh keelno tul nga, leh bawngtal za nga a pia uhhi. 
			</verse>
			<verse book="14" chapter="35" verse="16-19">Tua ahih ciangin Kumpi Josiah' thupiakna bangin Paisan Pawi bawlna ding leh { Topa' } biakna tau tungah meihal biaknate piakna dingin tua ni-in { Topa' } nasepna ding khempeuh a kithawi uhhi. 17 Tua lai-ah a om Israel mite in tua hunin Paisan Pawi, leh Silngo Sawhloh Anlum Pawi ni sagih sung a bawl uhhi. 18 Kamsang Samuel huna kipan Israel sungah tua bang Paisan Pawi kibawl ngeilo hi. Josiah leh siampite leh Levi mite, leh tua lai-ah a om Judah leh Israel mi khempeuh, leh Jerusalem-a a teng mite in a bawl Paisan Pawi tawh a kibang, Israel kumpite kuamah in bawl ngeilo hi. 19 Josiah' uk a kum sawmlegiatna kumin hih Paisan Pawi kibawl hi. 
			</verse>
			<verse book="15" chapter="3" verse="4">Tua ciangin amaute in a kikipsaksa bangin buk pawi bawl uh a, nisimin zat dingin a kisehsa zah bangin meihal biakna nisimin a pia uhhi.
			</verse>
			<verse book="15" chapter="6" verse="18-22">Tua ciangin Moses laibu sungah a kigelh bangin Jerusalem-a Pasian' nasepna dingin siampite amau' pan'mun ngei-ah pangsak uh a, Levi mite amau' nasepna ngei-ah a semsak kik uhhi. 19 A kha masa a ni sawmleli ni-in sal a suaksa a hong ciahkik mite in Paisan Pawi a bawl uhhi. 20 Siampite leh Levi mite a vekpi-un kisian'suah khin uh a, a vekpi-un zehsiang khin uhhi. Tua hi a, amaute in sal suaksa a hong ciahkik khempeuh-a' ding, a siampipihte uh leh amau mahmah-a' dingin Paisan tuuno a go uhhi. 21 Salsuahna panin a hong ciahkik Israel-te leh Israel Pasian, { Topa } a bia dingin tua gama midang tengte leh a nitna uh pan amau leh amau a kihemkhia tawm mite khempeuh in tua Paisan Pawi an a ne uhhi. 22 Tua hi a, amaute in lungdamna tawh ni sagih sung silngo sawhloh anlum pawi a bawl uhhi. Banghang hiam cihleh amau' lungdamna ding a om theihna dingin { Topa } in Assiria kumpipa' lungsim amau' tungah a nuam dingin a bawlsak hi. Tua ahih manin Israel Pasian ahi Pasian' biakinn a sepna uhah kumpipa in amaute a huh hi. 
			</verse>
			<verse book="16" chapter="8" verse="14">Tua ciangin, a kha sagihna pawi hun sungin sawlbuk sungah Israel mite a omna ding thu, leh amaute in a khuapi khempeuh uh leh Jerusalem-ah taangko-in, "A kigensa bangin sawlbuk lamna dingin gamlakah pai unla oliv hiangte, gamlak oliv hiangte, mui sing hiangte, leh a teh tam singhiang dangte va sat un," ci-in a gen ding uh, Moses tung tawnin { Topa } in a thupiakna pen thukham sungah a kigelh lam a mu uhhi. 
			</verse>
			<verse book="18" chapter="1" verse="4">Ama tapate in inn khat panin inn khatah a ban banin pawi bawlin pai kawikawi uh a, tua pawi a siim dingin a sanggam numei thumte uh zong a sam kawikawi uhhi.
			</verse>
			<verse book="20" chapter="17" verse="1">Kitawng kawmkawmin pawipi sungah an nekna sangin lungnuam takin mohkeu themkhat nekna hoihzaw hi.   
			</verse>
			<verse book="23" chapter="1" verse="14">Note' Khadet nite leh na pawite uh ka mudah hi. Tuate pen kei-a' dingin vangikpi khat suakkhin a, tuate khempeuh ka puakna-in ka gim hi.
			</verse>
			<verse book="23" chapter="30" verse="29">Ahi zongin no Pasian' mite in ahih leh biakna pawi a kikham ni zana bangin la na sa ding uhhi. Israel-te a hu { Topa}' biakinn-ah a pai dingin tamngai aw gin'na zui-in a kuankhiate bangin na lungdam ding uhhi.
			</verse>
			<verse book="26" chapter="45" verse="21">"A kha masa a ni sawmleli ni-in Paisan Pawi na kipan ding uh a, mi khempeuh in ni sagih sung silngo sawhloh anlum na ne ding uhhi.
			</verse>
			<verse book="27" chapter="5" verse="1">Kumpi a suah ciangin Belshazzar in pawi lianpi khat bawl a, a mi liante tul khat samin amaute tawh zu a ne uhhi.
			</verse>
			<verse book="30" chapter="5" verse="21-24">Na biakna pawite uh mudahin ka deih kei a, na biak kikhopnate uhah ka lung a kim kei hi. 22 Meihal biakna leh an tawh biakna nong paipih uh hangin tuate kong sang kei ding hi. Thunuama biakpiakna dingin na hong paipih uh a thau mahmah ganhingte zong et-in ka nei vet kei ding hi. 23 La sa-in na gamlumnate uh khawl un; na lasakna uh a gingte ka za nuam kei hi. 24 Thutang, tui bangin luangkhiasak unla, thuman, a kang ngeilo tui bangin luangsak un.
			</verse>
			<verse book="34" chapter="1" verse="15">En un, mualtungah kamtaipa hong tai a, gualzawhna ding thupha hong gen ding a hihi. Judah mite aw, pawi bawl unla, Pasian' tungah na ciam bangun gamta un. Banghang hiam cihleh migilote kisusiacip khin a, na gam uh hong simkik nawnlo ding hi. 
			</verse>
			<verse book="38" chapter="14" verse="16-19">Tua bangin galte a kizawhgawp khit ciangin, galte sung panin a nungtalai mite in Vanglian { Topa, } kumpi ahihna hangin a bia ding leh ama gualzawhna pawi a bawl dingin kumsimin Jerusalem-ah pai tawntung ding uhhi. 17 Minam khat peuhpeuh, Vanglian { Topa } ahi kumpipa a bia dingin Jerusalem-ah a painop kei leh amau' gamsungah guah zulo ding hi. 18 Tua gualzawhna pawi a bawl dingin Egypt mite a painop kei leh, tua bangin a pai nuamlo minamte' thuak ding gimnate mah, amau' tungah a tung ding hi. 19 Gualzawhna pawi a bawl dingin a pai nuamlo Egypt mite leh minam dang khempeuhte tungah a tung ding gimna pen tu-a bang a hihi.
			</verse>
			<verse book="40" chapter="14" verse="6">Ahi zongin Herod' suah ni pawi bawl hun hong tun' ciangin mihonte mai-ah Herodias' tanu hong laam ciangin Herod lungdam mahmah ahih manin,
			</verse>
			<verse book="40" chapter="22" verse="1-12">Zeisu in amaute kiangah thugentehna dang khat zangin thu hilh a, 2 "Vantung ki-ukna zia pen a tapa-a' dingin mo pawi a bawl kumpipa' gamtatzia tawh kibang hi. 3 Mo pawi siim dingin a khohsa mite a sam dingin a nasemte sawl a, ahi zongin kuamah pailo hi. 4 Tua ciangin nasem dangte sawl leuleu a, ‘Ka khohsaksa mite kiangah hih bangin va gen un: Ka bawngtalte leh ka bawngno thaute kigo khin a, nitak an a minsa-in a om banah, na khempeuh a mansa-in om khinta hi. Mo pawi an ne dingin hong pai ta un, ci hi, ci-in va gen un,’ a ci hi. 5 Ahi zongin a khohsa mite in na thusimlo uh a, pawlkhat in lo na kuansanin, pawlkhat in a sumbukah na paisanin, 6 adangte in a nasemte manin a na satgawp khit uh ciangin a na that uhhi. 7 Kumpipa zong heh mahmah a, a galkapte kuansakin tua mi thatte a thahsak khit ciangin a khua a haltumsak hi. 8 Tua ciangin a nasemte kiangah, ‘Mo pawi an a baihsa-in om a, ahi zongin ka sap mite a ne dingin a kilawmlo mi a suak uhhi. 9 Tua ahih manin lamlianpi-ah va pai unla, mi na muh zahzah uh hong sam un,’ a ci hi. 10 Nasemte zong lamlianpi-ah va pai uh a, mihoih mi hoihlo ciloin a muh khempeuh uh va kaikhawm uh ahih manin mo pawi bawlna innsung dimin leengla hong om hi. 11 "Kumpipa, a leeng late a en dingin a hong lut ciangin mo pawi siimna puan a silhlo mi khat a mu hi. 12 Ama kiangah, ‘Lawm aw, mo pawi siimna puan silhlopi-in hih lai-ah hong bangci luttheih na hi hiam?’ a cih ciangin tua mipa in a cihna ding a thei kei hi.  
			</verse>
			<verse book="40" chapter="26" verse="17-18">Silngo Sawhloh Anlum Pawi a kipat ni-in nungzuite in Zeisu kiangah, "Paisan Pawi annek ding koilai takah hong bawlsak le ung deih na hi hiam?" ci-in a dong uhhi. 18 Zeisu in, "Jerusalem khuasungah va pai unla, tua mipa kiangah, ‘Siapa in, "Ka hun hong naita hi. Na inn-ah ka nungzuite tawh Paisan Pawi an ka hong ne ding uhhi," ci hi,’ va ci un," a ci hi.
			</verse>
			<verse book="40" chapter="27" verse="15">Paisan Pawi hun simin Rom gam ukpa in mihonte' deih thongkia mi khat a khah a ngeina a hihi.
			</verse>
			<verse book="41" chapter="6" verse="21-22">Ahi zongin a tawpna-ah Herodias in hunhoih ngah hi. Herod a suah ni hun a tun' ciangin kumpi uliante, galkapmangte, leh Galilee gamsunga om ulian khempeuh-a' dingin pawi a kham hi. 22 Tua pawi bawlna sungah Herodias' tanu hong pai-in hong laam a, Herod leh a leeng late khempeuh lungdam mahmah uhhi. Tua ahih ciangin kumpipa in, "Bang deih na hiam; na deih peuhpeuh kong pia ding hi," a ci hi.
			</verse>
			<verse book="41" chapter="12" verse="39">Kikhopna inn sungah, uliante-a' dingin a kikoihcing tutphah nuamte tungah tunuam uh a, pawi sungah zong uliante' tutna mun hoihte bekah a tunuam uhhi.
			</verse>
			<verse book="41" chapter="15" verse="6">Paisan Pawi hun simin mite in Pilat tungah a nget peuhpeuh mi khat, thong panin a khah a ngeina a hihi.
			</verse>
			<verse book="42" chapter="2" verse="41">Kumsimin Jerusalem khua-a Paisan Pawi a kibawlna-ah Zeisu' nu leh pa a pai zel uh a hihi. 
			</verse>
			<verse book="42" chapter="5" verse="29">Tua ciangin Levi in ama inn-ah Zeisu vakna annek pawipi bawl a, annekna sabuai-ah siahdong dang tampite leh midangte zong tawh a tukhawm uhhi.
			</verse>
			<verse book="42" chapter="14" verse="13-14">Tua bangin anvakna pawi na bawl ciangin mizawngte, khezawte, khebaite, leh mittawte sam in. 14 Amaute in nang hong thukkik zolo ding uh ahih manin nang-a' dingin a lungdamhuai hong hi ding hi. Banghang hiam cihleh sihna panin mihoihte a thawhkik hun ciangin Pasian in nang tungah hong thukkik ding hi," a ci hi.  
			</verse>
			<verse book="42" chapter="15" verse="8-10">Tua ciangin Zeisu in tua ahih kei leh zong, "Numei khat in sum peek sawm a neih sung panin khat man'suah leh bangcih ding ahi hiam? Meivak vakin, a innsung teng phiatin, a muh matengin mun khempeuh limtakin zong ding hi. 9 A muh ciangin a lawmte leh a vengte samin amaute kiangah, ‘Ka sum man'suahsa mukik ka hih manin ka nuam mahmah hi. Lungdamna pawi bawl ni,’ ci ding hi. 10 Tua mah bangin mawhnei mi khat a kisikkikna hangin Pasian' vantung mite lungdam mahmah uhhi," a ci hi.
			</verse>
			<verse book="42" chapter="15" verse="22-24">Ahi zongin a pa in a nasemte sam a, ‘Hong manlang un. Puan hoihpen hong la unla silhsak un. A khutme-ah zungbuh butsak unla, a khe-ah khedap zong bulhsak un. 23 Tua ciangin i bawngno limcipen hong go unla, lungdam pawi bawl ni. 24 Banghang hiam cihleh ka tapa a sisa hong nungta a, ka tapa a mangsa hong tungkik hi,’ a ci hi. Tua ahih manin lungdamna pawi bawl a kipan uhhi.   
			</verse>
			<verse book="42" chapter="15" verse="29">A tapa uzaw in, ‘Tu a beisa hunsung khempeuh, nasemte khat bangin nangma-a' dingin na ka sem a, na thu zong kong nial ngei het kei hi. Tua hinapi, kei bang hong pia ngei na hi hiam? Ka lawmte tawh pawi ka bawlna dingin keel khat nangawn nong pia kei hi.
			</verse>
			<verse book="42" chapter="15" verse="32">Tu-in na naupa a sisa hong hingkik a, a mangsa hong tungkik ahih manin lungdamin pawi i bawl ding ahi hi,’ ci-in a pa in a dawng hi," a ci hi.
			</verse>
			<verse book="42" chapter="20" verse="46">"Thukham hilh siate na batkhak lohna dingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung leh pawi lakah a om uh ciangin uliante' tutna mun hoihte bekah tunuam uhhi.
			</verse>
			<verse book="42" chapter="22" verse="1">Tu-in Paisan Pawi a kici Silngo Sawhloh Anlum Pawi hun hong naita hi.7Tua ciangin Silngo Sawhloh Anlum Pawi hunsungin Paisan Pawi an-a nekding tuuno gawh ni hun hong tung hi.
			</verse>
			<verse book="42" chapter="22" verse="8">Zeisu in Peter leh Johan kiangah, "Va pai unla, eite' Paisan Pawi annek ding va vaihawm un," ci-in a sawl hi.
			</verse>
			<verse book="42" chapter="22" verse="11-16">a innteekpa kiangah, ‘Siapa in: Ka nungzuite tawh Paisan Pawi an ka nektheihna ding uh inndei koi lai hiam, ci hi,’ ci-in va dong un. 12 Amah in a baihsa-in a na kikoihsa inndei tungnung a zai khat hong lak ding hi. Tua lai-ah a kisam khempeuh a baihsa-in na koih un," a ci hi. 13 Amaute gel zong pai uh a, Zeisu' gensa bang teekteekin va mu uh a, tua lai-ah Paisan Pawi annek ding a bawl uhhi. 14 A hun a tun' ciangin Zeisu zong sawltakte tawh sabuai-ah a tu hi. 15 Tua ciangin Zeisu in amaute kiangah, "Sihna ka thuakma-in note tawh hih Paisan Pawi an i nekkhop ding ka ut mahmah khat a hihi. 16 A mantakin kong genin-ah, Pasian' Ukna sungah a cingtaak Paisan Pawi hun hong tun' mateng, Paisan Pawi an ka ne ngei nawn kei ding hi," a ci hi.
			</verse>
			<verse book="42" chapter="23" verse="17">(Paisan Pawi hun simin Pilat in amaute' deih thongkia khat a khah ding a hihi.)
			</verse>
			<verse book="43" chapter="2" verse="1-4">Tua zawh ni nih khit ciangin Galilee gam Kana khua-ah mo pawi om a, Zeisu' nu zong tua pawi-ah a om hi. 2 Zeisu leh a nungzuite zong tua pawi-ah a kisam hi. 3 Leenggahzu a bei ciangin Zeisu' nu in, "Leenggahzu om nawnlo hi," ci-in Zeisu kiangah a gen hi. 4 Tua ciangin Zeisu in, "Nu aw, Banghangin na lunghihmawhna hong ko zenzen na hi hiam? Keima hun tung nailo hi," ci-in a dawng hi. 
			</verse>
			<verse book="43" chapter="2" verse="13">Jew mite' Paisan Pawi hun hong naita ahih manin Jerusalem khua-ah Zeisu a pai hi.
			</verse>
			<verse book="43" chapter="2" verse="23">Paisan Pawi hun laitakin Jerusalem khuasungah Zeisu a om sungin Zeisu in vangliatna tawh na lamdang a bawlte mu uh ahih manin mi tampi in amah a um uhhi.
			</verse>
			<verse book="43" chapter="4" verse="45">Paisan Pawi hun laitakin Jerusalem-ah Galilee mite va pai-in, tua pawi sungah Zeisu' septe khempeuh mu khin uh ahih manin, Zeisu a tun' ciangin Galilee mite in na limbawl mahmah uhhi.
			</verse>
			<verse book="43" chapter="6" verse="4">Jew mite' Paisan Pawi hun nai mahmah ta hi.
			</verse>
			<verse book="43" chapter="10" verse="22">Jerusalem-ah Biakinn Apkikna Pawi bawl hun hong tung a, phalbi hunsung a hihi.
			</verse>
			<verse book="43" chapter="11" verse="55">Jew mite' Paisan Pawi hun hong nai ciangin, tua pawi kipatma hunsungin biakna vai-in kisian'suahna a bawl dingin gamsung khuate panin Jerusalem khuapi-ah mi tampi hong pai uhhi.
			</verse>
			<verse book="43" chapter="13" verse="1">Tu-in Paisan Pawi hun ding ni khat bek in sam a, Zeisu in hih leitung nusia-in a Pa kiangah a pai ding hun a tun'na thu a thei hi. Hih leitungah a om ama mite it mahmah ahih manin a hih theihna zah ciang tawh a itna a lak hi. 
			</verse>
			<verse book="43" chapter="18" verse="28">Tua ciangin Kaiafas' inn panin gam ukpa Pilat' omna kumpi inn-ah Zeisu a paipih uhhi. Tua hun pen zingsang tung a hihi. Jew mite ahih leh Paisan Pawi annekna sungah kihel nuam uh ahih manin biakna vai-in a siang a suahtheihna dingun kumpi inn huang sungah lutlo uhhi.39Tua ahih manin na Paisan Pawi hun uh ciangin note-a' dingin mi khat ka khahkhiat a ngeina ahih manin note-a' dingin hih Jew kumpipa hong khahkhia leng na ut uhhiam?" ci-in a dot ciangin,
			</verse>
			<verse book="43" chapter="19" verse="14">Tua ni pen Paisan Pawi hun ding Kigin' ni hi a, sunkim laitak hun a hihi. Pilat in Jew mihonte kiangah, "Hih lai-ah na Kumpipa uh om!" a cih ciangin
			</verse>
			<verse book="44" chapter="12" verse="4">Peter a kimat khit ciangin thongah kikoih a, galkap li ciat a om galkap pawl lite in a cin'dingin ki-ap hi. Herod in Paisan Pawi a ven' ciangin mipi mai-ah Peter thu sit dingin a ngaihsut a hihi.
			</verse>
			<verse book="46" chapter="5" verse="7-8">Note na siangtho theihna dingun mawhna silngo luite na paikhia un. Tua hi leh silngo sawhloh annel lom thak na hi ding uh a, zong ahi takpi mah na hi uhhi. Banghang hiam ci leh i Paisan Pawi hun hong tungta a, eite' Paisan Tuuno ahi Christ kigo khinzo ta hi. 8 Tua ahih ciangin mawhna leh gitlohna ahi silngo lui a kisawh anlum tawh Paisan Pawi bawlloin, silngo a kisawhlo, siangthona leh thutakna tawh bawlzaw ni. 
			</verse>
			<verse book="51" chapter="2" verse="16">Tua ahih manin annek tuidawn, biakna pawite, Khadet Pawi, leh Sabbath ni tawh kisai-in kuamah in ngeina zuihding bawl kei un.
			</verse>
			<verse book="58" chapter="11" verse="28">Mi That Vantungmi in Israel mite ta upa pen khempeuh a thahkhak lohna dingin Paisan Pawi kipiangsakin, inntual kongtungzawl khempeuh sisan a kizutna zong upna hang mah a hihi.
			</verse>
			<verse book="66" chapter="11" verse="10">Teci a pang tua kamsang nihte in leitung mite tungah gimna nakpi takin tungsak uh ahih manin hih mi nihte a sihna hangin lungdamin pawi bawl ding uh a, a nuamna uh hangin khatlekhat letsong kipia ding uhhi.
			</verse>
			<verse book="66" chapter="19" verse="7-9">Tuuno' zineih ding hun hong tungta a, a Lawmnu a kithawisa-in omkhin ahih manin lungdam kipakin amah phat ni. 8 Puan hoih mahmah, siangin a pak mahmahte, ama silh dingin kipia hi," a ci uhhi. Tua puan hoih pen Pasian' mi siangthote' gamtatna mante a hihi. 9 Tua ciangin vantung mi in keima kiangah, "Hih thu gelh in: Tuuno' zineihna pawi-ah a kisam mite a hampha mahmah ahi hi," hong cihkhit ciangin, "Hihte pen Pasian' gen taktak kammal ahi hi," hong cithuah lai hi. 

			</verse>
		</category>
		<category id="89">
			<verse book="29" chapter="2" verse="28-29">"Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uhhi.29Tua hun ciangin nasem numei leh nasem pasalte tung nangawnah ka kha ka sung ding hi.
			</verse>
			<verse book="43" chapter="14" verse="16-17">Keimah in Pa kiangah ka ngen ding a, note tawh a omkhawm tawntung dingin Thuman a hong lak Khasiangtho, note hong Huhpa ding a hong pia ding hi. 17Leitung mite in tua Khasiangtho mu theilo, thei theilo uh ahih manin sang theilo ding uhhi. Ahi zongin note sungah tua Khasiangtho hong omding ahih manin note in na thei ding uhhi.
			</verse>
			<verse book="43" chapter="14" verse="25-26">"Note tawh ka hong omkhawm hunsungin hih thute a hong gen ka hihi. 26 Ahi zongin Pa in keima tangin a hong sawl ding Huhpa Khasiangtho a hong tun' ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.
			</verse>
			<verse book="44" chapter="1" verse="1">Lawm Theofilas aw, Lai ka hong gelh masakna sungah Zeisu in nasep a kipat tunga kipanin vantungah amah a kilaktoh hun ciangdong, a thuhilhna leh a septe khempeuh cingtakin ka gelh hi. Ama sawltak dingin a teelsa mite, Khasiangtho tung tawnin thu a vaikhak khit ciangin vantungah amah kilato hi.	
			</verse>
			<verse book="44" chapter="1" verse="8">Ahi zongin note tungah Khasiangtho hong tun' ciangin vangliatna tawh na kidim ding uh a, Jerusalem khuasung, Judea gamsung, Samaria gamsung, leh leimong dongin note in keima thu na gen ding uhhi," ci-in a dawng hi.
			</verse>
			<verse book="44" chapter="2" verse="1-11">Pentecost ni hong tun' ciangin Zeisu a um mi khempeuh mun khatah kikhawm uhhi. 2 Tua laitakin huihpi nung bangin huging khat hong tungvat a, amaute' kikhopna innsung khempeuh hong dim hi. 3 Tua ciangin leii tawh a kibang meikuang bang pian amaute lakah hong kithehthang a, tuate in mi khempeuh sukha kim hi. 4 Amaute khempeuh Khasiangtho tawh kidim uh a, tua Kha in minam dangte' pau tawh amaute a pau theisak hi. 5 Tua laitakin biakna pawi siim dingin gam tuamtuam panin a hong pai Jew mi biakna hahkat mi tampi tak, Jerusalem khuasungah a om uhhi. 6 Hih huging a zak uh ciangin mihon tampi tak hong kikhawm uh a, hih Zeisu a um mite' thugen pen amau' pau ciatin za uh ahih manin lamdang a sa mahmah uhhi. 7 Amaute in hih thu lamdangsa mahmah uh ahih manin, "Hih thugen mite pen Galilee mi vive hilo ahi hiam?8Tua hinapi-in Banghangin amaute' thugen pen eima pau ciatin za ihi hiam? 9 Eite pen Parthia gam, Media gam, Elam gam, Mesopotamia gam, Judea gam, Kappadosia gam, Pontas gam, Asia gam, 10 Frigia gam, Pamfilia gam, Egypt gam, leh Sairin khuapi gei-a om Libya gamte pan ihi a, pawlkhatte Rom gam pan ihi hi. 11 Jew mite leh Gentail mi Jew biakna a zuite ihi a, pawlkhatte pen Krete gam leh Arabia gam pan ihi hi. Tua bang hinapi-in, Pasian' sep na lamdang liante a kigenna eima pau ciatin i za hi," a ci uhhi.
			</verse>
			<verse book="44" chapter="2" verse="38">Tua ciangin Peter in amaute kiangah, "Na mawhna uh kisik unla, na mawhna uh hong kimaisak theihna dingin Zeisu Christ min tawh tui kiphum ciat un. Tua hi leh Pasian' piakkhong Khasiangtho na ngah ding uhhi.
			</verse>
			<verse book="44" chapter="11" verse="15">Tua thu gen dingin ka kipat laitakin eite in Khasiangtho i ngah cil huna mah bangin amaute tungah Khasiangtho hong tung hi.
			</verse>
			<verse book="44" chapter="19" verse="1-6">Corin khua-ah Apollos a om laitakin Paul khual hong zinin Ephesa khua hong tung hi. Tua khua-ah thu um mi pawlkhat tawh kimu a, 2 "Thu na up uh ciangin Khasiangtho na ngah uhhiam?" ci-in a dot leh, "Khasiangtho a omlam nangawn ka za nai kei uhhi," ci-in a dawng uhhi. 3 Tua ciangin Paul in, "Tua ahih leh na kituiphumna dan uh bangci bang ahi hiam?" ci-in a dot ciangin, "Tuiphumpa Johan' thugen bang pawl ahi hi," ci-in a dawng uhhi. 4 Tua ciangin Paul in, "Johan' hilh tuiphumna pen mawhna a kisik mite-a' ding a hihi. Amah in Israel mite kiangah, ‘Keima nunga hong pai dingpa Zeisu um un,’ ci-in gen hi," a ci hi. 5 Amaute in hih thu a zak uh ciangin Topa Zeisu' minin tui a kiphum uhhi. 6 Paul in amaute tungah a khut a ngakkhit ciangin amaute tungah Khasiangtho hong tung hi. Amaute in pau lamdang hong paupah uh a, Pasian' thu zong a gen uhhi.
			</verse>
			<verse book="44" chapter="20" verse="16">Paul in Jerusalem khua-ah Pentecost Pawi hun lapnuam ahih manin Asia gamsungah ban man dingin ngaihsunlo a, Ephesa khua-ah taam sawmlo hi.	
			</verse>
			<verse book="45" chapter="8" verse="23">Pasian' bawlsa nate bek hilo a, Pasian' hong piakkhong Khasiangtho maleep a ngah eite mahmah nangawn in zong, Pasian in ama tate-in hong bawlin i buppi-in a hong suahtaksak ding i ngakkawmin thumin tau-in i om hi.
			</verse>
			<verse book="46" chapter="16" verse="8">Ahi zongin hih Ephesa khua mahah Pentecost Pawi hun ciangdong ka om ding hi.
			</verse>
			<verse book="62" chapter="3" verse="3">Christ a siangtho mah bangin amah tawh kibat ding a lamen khempeuh in zong a nuntakna uh siangthosak ding hi.
			</verse>
			<verse book="62" chapter="4" verse="1">Ka it lawmte aw, kha ka nei a ci mi khempeuh' thugen um kei unla, tua thute Pasian kiang pan mah ahi hiam, ci-in kantel un. Banghang hiam cihleh leitungah kamsang a kineihkhem tampi hong om khinta hi.

			</verse>
		</category>
		<category id="90">
			<verse book="40" chapter="3" verse="6-7">Amaute in a mawhnate uh hong pulak uh a, Johan in Jordan Gun sungah amaute a tuiphum hi. 7 Ahi zongin Pharisee mite leh Saddusi mite tampi tak tui a kiphum dingin a hong pai a muh ciangin Johan in amaute kiangah, "Gul bangin ngian a zang note aw, a hong tung ding Pasian' hehna panin na suahtak theihna ding uh kua in hong hilhkhol ahi hiam?
			</verse>
			<verse book="40" chapter="5" verse="20">Tua ahih manin Pasian' deihna bangin gamtatna ding thu-ah Thukham hilh siate leh Pharisee mite sangin na cihtakzawk uh leh vantung ki-ukna sungah a om thei bek ding na hi uhhi.
			</verse>
			<verse book="40" chapter="12" verse="12-14">Mi pen tuu sangin nakpi takin manphazaw ahih manin Sabbath ni-in a hoih sep ding a kilawm ahi hi," ci-in a dawn' khit ciangin 13 a mipa kiangah, "Na khut zan in," a ci hi. A mipa in zong a khut zanpah a, midangte mah bangin hoihtakin a damkik hi. 14 Ahi zongin Pharisee mite paikhia uh a, Zeisu a thahtheihna ding uh vai a hawm uhhi.
			</verse>
			<verse book="40" chapter="19" verse="3">Pharisee mite pawlkhat Zeisu kiangah hong pai uh a, amah a mawhsak theihna ding uh a deihna-un, "Thu khat peuhpeuh hangin zi maktheih ding mah ahi hiam?" ci-in a dong uhhi.
			</verse>
			<verse book="40" chapter="21" verse="31-32">Hih tapa nihte sung panin a koi bel pen a pa' deih bangin gamta ahi hiam?" a ci hi. Amaute in, "A ta uzaw a ta hi," a ci uhhi. Tua ciangin Zeisu in amaute kiangah, "Note kiangah a mantaka kong genin-ah: Pasian' ukna sungah note sangin siahdongte leh numei paktatte lut masazaw ding hi. 32 Banghang hiam cihleh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte leh numei paktatte in a um uhhi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uhhi.
			</verse>
			<verse book="40" chapter="23" verse="1-5">Tua ciangin Zeisu in mihonte leh a nungzuite kiangah thu gen a, 2 "Thukham hilh siate leh Pharisee mite, Moses' aana a nei-in thugente ahih manun, 3 amaute' gen khempeuh zui-in sem unla, ahi zongin amaute pen a gen bangun gamtalo uh ahih manin amaute' gamtat bangin gamta kei un. 4 Amaute in midangte tungah vangik mahmah suanin khihcip uh a, ahi zongin tua van a puakpih dingin a khutmeno khat nangawn uh a tangsak nuam kei uhhi. 5 Amaute in a sepna khempeuh uh mite' muhtheih dingin a hih se uhhi. Amaute in a talsuan leh a banbulhte uh a golpipi-in bawlin, a puanmongteep uh a sau theithei-in a bawl uhhi.
			</verse>
			<verse book="40" chapter="23" verse="23-28">Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in Pasian tungah lengmasel, masala, leh kummin sing namtui-a kipanin meh namtui nam khempeuh, sawmah khat pia napi-in, thukham sungah a thupizaw ahi thutang, hehpihna, leh thumante na don kei uhhi. Adangte nusia tuanloin hih thute na zuihding uh a hihi. 24 A makai ding hinapi-in, mittaw bangin bangmah tumloteng thupi ngaihsutin, a thupiteng na nusiakha uh a, tui tawh na dawnkhop khaklohna dingun thovai khaih napi-in kalaoh a nawmvalhkha tawh na kibang uhhi. 25 "Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in hai leh kuangte a pualam na siangsak uh a, ahi zongin tuate sungah, thatanghat thu leh huaihamna tawh mi-a' na suh uh nate a om hi. 26 A mittaw Pharisee mite aw, a pualam zong a siangtho a suahtheihna dingin hai leh kuang sunga a om nate a siangtho hisak phot un. 27 "Mihoih a kineihkhem, no Thukham hilh siate leh Pharisee mite in gimna na thuak ding uhhi. Note pen leikang tawh a kizut manin a pualam a hoih mahmah tawh kibang napi-in a sungah misi guh leh a kihhuai nin nam khempeuh a omna hankhuk tawh na kibang uhhi. 28 Tua mah bangin note zong mite' muhin mihoih mahmah bang napi-in na sung tawng taktak uhah mawhna leh kineihkhemna bek a om hi.
			</verse>
			<verse book="41" chapter="2" verse="18-20">Tua hun laitakin Tuiphumpa Johan' nungzuite leh Pharisee mite in an a tang uhhi. Zeisu kiangah mi pawlkhat hong pai-in, "Banghangin Tuiphumpa Johan' nungzuite leh Pharisee mite' nungzuite in an tang uh a, nangma nungzuite in tanglo se ahi uhhiam?" ci-in a dong uhhi. 19 Zeisu in, "Mo pawi a siim mite in an nelo dingin um na hi uhhiam? Zineipa tawh a omkhawm sung uh an neloin omlo ding uhhi. 20 Ahi zongin amaute kiang panin zineipa a kipaikhiatpih hun hong tung ding a, tua hun a tun' ciangin an neloin a om ding uhhi.
			</verse>
			<verse book="41" chapter="10" verse="2-3">Pharisee mi pawlkhat hong pai uh a, amah a mawhsak theihna ding uh a deihna-in, "Mi khat in a zi a mathei ding mah ahi hiam?" ci-in a dong uhhi. 3 Zeisu in, "Moses in bang thu hong pia ahi hiam?" ci-in a dot ciangin amaute in,
			</verse>
			<verse book="42" chapter="5" verse="29-31">Tua ciangin Levi in ama inn-ah Zeisu vakna annek pawipi bawl a, annekna sabuai-ah siahdong dang tampite leh midangte zong tawh a tukhawm uhhi. 30 Pharisee mite leh amau sung panin Thukham hilh siate, nungzuite tungah phun uh a, "Banghangin siahdongte leh thukham khial mite tawh an nekhawm na hi uhhiam?" a ci uhhi. 31 Tua ciangin Zeisu in, "Cidamte in siavuan kisamlo uh a, cina mite bek in kisam uhhi.
			</verse>
			<verse book="42" chapter="7" verse="36-37">Pharisee mite khat in a inn-ah anne dingin Zeisu sam a, Zeisu zong pai-in anne dingin a tu hi. 37 Tua khuasungah a paktat numei khat om hi. Pharisee mipa' inn-ah Zeisu in anne-in a omna thu a zak ciangin paknamtui suangngo thawl a dim khat hong paipihin, 
			</verse>
			<verse book="42" chapter="14" verse="1">Sabbath ni khatin Pharisee mi upa khat' inn-ah anne dingin Zeisu pai a, mite in amah encik uhhi.
			</verse>
			<verse book="42" chapter="18" verse="9-10">Amaute hoih kisa mahmahin, midang khempeuh a simmawhbawl mite tungah Zeisu in zong thugentehna khat gen a, 10 "Thungen dingin biakinn-ah mi nih a pai uhhi. Khat pen Pharisee mi hi a, a khat pen siahdongpa a hihi.
			</verse>
			<verse book="42" chapter="20" verse="46-47">"Thukham hilh siate na batkhak lohna dingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung leh pawi lakah a om uh ciangin uliante' tutna mun hoihte bekah tunuam uhhi. 47 Meigong numeite tungah nuamtaksa-in, khemin a neihsateng uh laksak uh a, mite in mihoih a sakna ding uh a deihna-un thu saupipi a ngen uhhi. Amau' kineihkhemna tawh kizui-in a gimthuak ding uh lianzaw ding hi," a ci hi.
			</verse>
			<verse book="43" chapter="9" verse="13-17">Amaute in Pharisee mite kiangah tua mittaw ngeipa a paipih uhhi. 14 Zeisu in buan bawlin a mit a vaksak ni pen Sabbath ni a hihi. 15 Pharisee mite in tua mipa in khua a muhtheih kikna zia thu dong leuleu uhhi. Amah in, "Tua mipa in ka mitah buan hong nuh a, ka mai ka phiat leh khua ka mu theikik hi," a ci hi. 16 Pharisee mi pawlkhat in, "Amah in Sabbath ni tanglo ahih manin Pasian kiang panin hong pai mi hilo ding hi," a ci uhhi. Ahi zongin pawlkhatte in, "A gamta khial mi in Banghangin hih bangin na lamdang bawlthei ding ahi hiam?" ci leuleu ahih manin mite' ngaihsutna kituaklo hi. 17 Tua ahih manin Pharisee mite in mittawpa kiangah, "Ka mit khua hong musak hi, ci na hih manin amah kua hi dingin ngaihsun na hi hiam?" ci-in a dotkik uh ciangin, "Amah kamsang khat hi ding hi," ci-in a dawng hi.  
			</verse>
			<verse book="43" chapter="9" verse="32-41">Leitung pian' cila kipanin pian'pih mittaw khua a musak thei a omlam kiza ngei nailo hi. 33 Tua ahih manin Pasian kiang panin hong pai hi kei leh hih bang hih theilo ding hi," ci-in a dawng hi. 34 Tua ciangin amaute in, "Mawhna bulomtang sung panin suakin a khangkhia mipa in kote tungah thu hong hilhsawm na hi hiam?" ci-in tua mittaw ngeipa a hawlkhia uhhi. 35 Hih mipa a kihawlkhiatna thu Zeisu in za ahih manin amah a muh ciangin, "Mihing Tapa na um hiam?" ci-in a dong hi. 36 Amah in, "Amah ka uptheihna dingin amah kua ahi hiam?" a ci hi. 37 Zeisu in, "Amah na mukhin a, nang tawh a kiho mipa ahi hi," a cih ciangin 38 amah in, "Topa aw, ka hong um hi," ci-in Zeisu a bia hi. 39 Tua ciangin Zeisu in, "Mittawte in khua a muhtheihna ding leh khua mu thei-a kineite mittaw a battheihna dingin leitungah thukhen dingin a hong pai ka hi hi," a ci hi. 40 Ama kiangah a om Pharisee mi pawlkhat in hih bangin a thugenna a zak uh ciangin, "Kote zong a mittaw-in hong ngaihsun na hi hiam?" ci-in a dong uhhi. 41 Zeisu in, "A mittaw hi le uh cin mawhna tawh na kipelh ding uhhi. Ahi zongin khua mu thei ung, ci na hih manun na mawhna uh a ngei mahin a omlai ahi hi," ci-in a dawng hi.
			</verse>
			<verse book="46" chapter="1" verse="27">Ahi zongin Pasian in mipilte a maizumsakna dingin mihaite hong teel a, mi thahatte a maizumsakna dingin mi thaneemte a hong teel hi.
			</verse>
			<verse book="46" chapter="2" verse="14">Ahi zongin Khasiangtho a neilo mite in Pasian' Khasiangtho in a hong piak nate sang theilo uhhi. Khasiangtho a nei mite bek in theithei uh ahih manin amaute in tel theilo uh a, amau-a' dingin a haihuai thu khat ahi lel hi. 
			</verse>
			<verse book="47" chapter="3" verse="13">A maitang panin a vangtaang a beilam Israel mite in a muhkhak ding uh a deih lohna-in Moses in a maitang puan tawh a liah bangin a gamtate ka hi kei uhhi. 14 Amaute' lungsim khauh ahih manin tudongin bangmah thei tuanloin om uh a, thuciamna lui laibu a sim uh ciangin puan tawh liah bangmahin bangmah mu theilo, thei theilo uhhi. Banghang hiam cihleh mi khatpeuh Christ tawh a kipawl ciang bekin a muhtheihna dingin a kiliahna puan a kilakhia pan a hihi. 15 Tuhun dongin amaute in Moses Thukham laibu a sim uh ciangin liahna puan in a lungsim uh a liah lai hi. 16 Ahi zongin Laisiangtho in, "Topa' mai-ah Moses a pai ciangin a kiliahna puan a lakhia hi," a cih mah bangin Topa lamah mi khatpeuh a kihei ciangin a liah puan kilakhia hi. 

			</verse>
		</category>
		<category id="91">
			<verse book="1" chapter="4" verse="20-21">Adah in tapa Jabal nei hi. Amah pen puanbukte sungah tengin ganhing a neite' pian'na pupi a hihi. 21 A sanggampa' min Jubal hi a, laia lasakna leh tamngai tumte khempeuh' pian'na pupi a hihi.
			</verse>
			<verse book="2" chapter="15" verse="1-2">Tua ciangin Moses leh Israel mite in { Topa' } tungah hih la sa uh a, "{ Topa } phatna la ka sa ding hi. Amah in minthangin zo khin a, amah in sakol leh a tuangpa tuipi sungah a lawn hi. 2 { Topa}, kei a hong hupa hi a, keimah hong honkhiapa a hihi. Amah, keima Pasian hi a, amah ka phat ding hi. Ka pa' Pasian hi a, amah ka liansak ding hi.
			</verse>
			<verse book="2" chapter="15" verse="20-21">Tua ahih manin Aaron' sanggamnu Miriam in a khutah khuang khat tawi hi. Ama nungah numeite khempeuh laamin khuang tawh a zui uhhi. 21 Miriam in amaute la sak hi: "{ Topa } la sak un. Amah in minthangin zo khin a, amah in sakol leh a tung tuangte, tuipi sungah a lawn hi," a ci hi.
			</verse>
			<verse book="7" chapter="5" verse="3">Ngai un, kumpite aw, na bil uh ngat un, uliante aw. { Topa } tungah la ka sa ding a, Israel-te' Pasian, { Topa' } tungah la ngaih ka sa ding hi.
			</verse>
			<verse book="10" chapter="6" verse="5">Tua ciangin David leh Israel mite khempeuh in { Topa' } mai-ah a tha neih zahun la sa-in, laia khausai lasaknate, harp khausai lasaknate, khuangneute, kuangtuahte, leh daltuahte tumin lungdamin a lam uhhi.
			</verse>
			<verse book="10" chapter="6" verse="12-15">Tua ciangin Kumpi David kiangah, "Pasian' Thuciamna Singkuang hangin { Topa } in Obededom innkuan leh ama neih khempeuh thupha pia hi," ci-in kigen hi. Tua ahih ciangin David pai-in Obededom' inn panin David khuapi-ah lungdamna tawh Pasian' Thuciamna Singkuang paipihto hi. 13 { Topa' } Thuciamna Singkuang a puate kal guk a suan khit ciangin amah in a puate tawlkhat khawlsakin bawngtal khat leh bawngno thau khat biakna-in a pia hi. 14 Tua ciangin a tha neih khempeuh tawh { Topa' } mai-ah David lam hi. David in saihadial siampipuan khat silh hi. 15 Tua ahih ciangin David leh Israel mi khempeuh in otna leh saki tumna awging tawh { Topa' } Thuciamna Singkuang paipihto uhhi.
			</verse>
			<verse book="13" chapter="6" verse="30-32">a tapa Shimea, a tapa Haggiah, leh a tapa Asaiah ahi uhhi. 31 { Topa' } biakbuk sungah Thuciamna Singkuang a tawlngak khit ciangin tua sungah lasak nasep a ukin David in a koih hih mite a hihi. 32 Solomon in Jerusalem-ah { Topa' } Biakinn a lam ciangdong amaute in kikhopna puanbuk ahi biakbuk mai-ah lasak na sem uh a, amaute in a nasep uh a hunhun a banbanin sem uhhi.
			</verse>
			<verse book="13" chapter="9" verse="33">Tu-in hihte pen lasate, Levi mi beh lutangte, nasep dangte panin pengin biakinn deite sungah a tengte ahi uhhi. Banghang hiam cihleh amaute in sun leh zanin na sem uhhi.
			</verse>
			<verse book="13" chapter="13" verse="8">Tua ciangin David leh Israel mi khempeuh in Pasian' mai-ah la leh laia lasakna, harp lasakna, khuangneute, daltuahte, leh peengkulte tawh a tha neih zahun gualnopna a bawl uhhi.
			</verse>
			<verse book="13" chapter="15" verse="16">Lungdamna aw gin'sakna dingin lasakna nate, harp lasakna leh laia lasaknate leh a daltuahte nakpi takin tumin la a sa dingin Levi ukpite in a mipihte uh a sehna ding David in thu a pia hi.
			</verse>
			<verse book="13" chapter="15" verse="19-22">Lasate Heman, Asaf, leh Ethan-te in sumngo daltuahte a tum ding uh a hihi. 20 Zechariah, Aziel, Shemiramoth, Jehiel, Unni, Eliab, Maaseiah, leh Benaiah-te in a paisuak aw-in harp lasaknate a tum ding uh a hihi.            21 Mattithiah, Elifelehu, Mikneiah, Obededom, Jeiel, leh Azaziah-te in laia lasaknate a un aw-in a makai ding uh a hihi. 22 Levi mite sungah la makai Khenaniah in la uk ding hi; Banghang hiam cihleh amah in thei hi.
			</verse>
			<verse book="13" chapter="15" verse="27-28">David in saihadial puantualpi silh a, tua mah bangin Thuciamna Singkuang a pua Levi mite khempeuh, leh lasate, leh lasate a uk Khenaniah-te in zong a silh uhhi. Tua ciangin David in siampipuan khat silh hi. 28 Tua ahih ciangin Israel mi khempeuh in sakite leh peengkulte, leh daltuahte' awging tawh kizui-in awng kawmin { Topa' } Thuciamna Singkuang paipihto uh a, harp lasaknate leh laia lasaknate tawh nakpi takin la a sa uhhi. 
			</verse>
			<verse book="13" chapter="16" verse="8-11">{ Topa' } tungah lungdamna ko-in, ama min lo unla, ama septe khempeuh mite' lakah kitheisak un! 9 Amah la sak un. Phatna la amah sak unla, a lamdang a septe khempeuh mite tungah gen un! 10 Ama min siangtho hangin nuamin diang unla, { Topa } a zong mite khempeuh lungdam ta uh hen! 11 { Topa } leh ama hatna zong unla, ama ompihna zong den un!
			</verse>
			<verse book="13" chapter="16" verse="25-26">Banghang hiam cihleh { Topa } lian mahmah a, nakpi takin phat ding ahi hi; pasian khempeuh sangin lamdang sakzawk ding a hihi. 26 Banghang hiam cihleh minam dangte' pasian-te milim hi lel a, ahih hangin { Topa } ahih leh vantungte a bawlpa a hihi.
			</verse>
			<verse book="13" chapter="16" verse="32-34">Tuipi leh a sunga om khempeuh awng uh hen la, gamlak leh a sunga om khempeuh lungdamin diang ta uh hen! 33 Tua ciangin gamlak singte in lungdamna tawh { Topa' } mai-ah la sa ding uhhi; Banghang hiam cihleh leitung thu khen dingin amah hong pai hi. 34 Amah hoih ahih manin { Topa' } tungah lungdamna ko un; Banghang hiam cihleh ama itna kip a tawntungin a kho hi!
			</verse>
			<verse book="13" chapter="23" verse="4-5">David in, "Hihte sung panin tul sawmnih leh tul li in { Topa' } biakinn sungah nasep uk ding a, tul guk pen maangte leh thukhente hi ding a, 5 tul li kongcingte, leh tul li in phatna dinga ka bawlsa lasaknate tawh { Topa } tungah phatna pia ding uhhi," a ci hi.
			</verse>
			<verse book="13" chapter="25" verse="1">David leh nasepna-ah a ukpite in zong laia lasaknate, harp lasaknate, leh daltuahte tawh Pasian thu a gen dingin Asaf, Heman, leh Jeduthun-te' tapate pawlkhat nasepna-a dingin koihtuam uhhi. Na a semte leh amau' nasepte:
			</verse>
			<verse book="13" chapter="25" verse="6-7">Amaute khempeuh Pasian' biakinn nasepna dingin { Topa' } biakinn sungah daltuahte, harp lasaknate, leh laia lasaknate tawh la lamsangah a pa uh ukna nuai-ah om uhhi. Asaf, Jeduthun, leh Heman-te pen kumpipa' thupiakna nuai-ah om uhhi. 7 A Levi mipihte uh tawh { Topa}-a' ding lasakna lamah sinna a nei a siam mi a vekpi-in za nih leh sawmgiatlegiat a hihi.
			</verse>
			<verse book="14" chapter="5" verse="12-14">Tua ciangin Levi mi lasate Asaf, Heman, leh Jeduthun, amau' tapate leh a behte, saihadial puan tawh kizemin, daltuahte, harp lasaknate, leh laia lasaknate tawi-in peengkul tum siampite za leh sawmnih tawh biakna tau nisuahna lamah ding khawm uhhi. 13 Aw kikhatin phatin { Topa' } tungah lungdam koh ding pen peengkul tumte leh lasate' nasep ahi hi) peengkulte leh daltuahte leh adang lasaknate tawh, "{ Topa' } tungah lungdam koh ding hoih hi; Banghang hiam cihleh ama itna kip tawntung hi," ci-in { Topa } phatna-in la a kisak ciangin, { Topa' } biakinn sung meii tawh kidim a, 14 meii hangin siampite in na sem zolo uhhi; Banghang hiam cihleh { Topa' } minthan'na vangtaang Pasian' biakinn sung a dim hi.
			</verse>
			<verse book="14" chapter="9" verse="11">Tua ciangin kumpipa in { Topa' } biakinn leh kumpi inn-a cingsing kahlei ding leh lasate-a' dingin laia lasaknate leh harp lasaknate-in zong a bawl hi. Tua hun ma-in Judah gam sungah tua bang kimu ngeilo hi.
			</verse>
			<verse book="14" chapter="20" verse="21-22">Amah in mite tawh thu kikupna a neih khit ciangin, galkapte mai-ah amaute a paikawmin, "{ Topa } tungah lungdamna ko un; Banghang hiam cihleh ama itna kip tawntung hi," ci-in biakna puan silhin { Topa } tungah la sa-in amah a phat dingte a seh hi. 22 Amaute in la sa-in phat ding a kipat uh ciangin, Judah mite a sim dingin a hong pai Ammon mite, Moab mite, leh Seir Mual gam mite a pangsim ding { Topa } in koih a, amaute kizo hi.
			</verse>
			<verse book="14" chapter="20" verse="27-28">Tua ciangin Judah mi leh Jerusalem mi khempeuh ciah uh a, Jehoshafat makai-in lungdamna tawh Jerusalem-ah a pai uhhi; Banghang hiam cihleh a galte uh hangin { Topa } in amaute lungdamsak hi. 28 Amaute, harp lasaknate leh laia lasaknate tawh Jerusalem-a { Topa' } biakinn-ah tung uhhi.
			</verse>
			<verse book="14" chapter="23" verse="13">Amah a khuadak ciangin, biakinn lutna-a om a khuampi gei-ah kumpipa a ding, leh a ukte leh peengkul tumte kumpipa gei-ah a om, leh gamsung mi khempeuh lungdamin peengkulte a tum, leh lasate a lasakna nate uh tawh tua pawi makai-in a na om uh a mu hi. Tua ciangin Athaliah in a puante balkekin kiko a, "Sawmsimna! Sawmsimna!" a ci hi.
			</verse>
			<verse book="14" chapter="29" verse="25-30">Tua ciangin amah in David leh kumpipa' thumupa Gad leh kamsang Nathan' thupiakna bangin { Topa' } biakinn sungah daltuahte, harp lasaknate, leh laia lasaknate tawh Levi mite a koih hi; Banghang hiam cihleh tua thupiakna pen kamsangte' tung tawnin { Topa' } kiang pan a hong pai a hihi. 26 David' lasaknate tawh Levi mite ding uh a, peengkulte tawh siampite ding uhhi. 27 Tua ciangin biakna tau tungah meihal biakna a kipiakna ding Hezekiah in thu a pia hi. Meihal biakna a kipat ciangin { Topa' } tungah lasakna zong kipan a, Israel kumpi David' lasaknate in peengkulte pawm hi.     28 A kikhawm khempeuh in Pasian bia-in, lasate in la sa uh a, peengkul tumte in peengkul tum uhhi. Meihal biakna a kiman mateng hihte khempeuh hih paisuak uhhi.  29 Biakpiakna a kiman ciangin kumpipa leh amah tawh a om khempeuhte kunin Pasian a bia uhhi. 30 Tua ciangin David' kammalte leh thumupa Asaf' kammalte zangin { Topa' } tungah phatna la a sakna dingun kumpipa Hezekiah leh uliante in Levi mite thu a pia uhhi. Tua ciangin amaute in lungdamna tawh phatna late sa uh a, tua ciangin amaute kunin Pasian a bia uhhi.
			</verse>
			<verse book="14" chapter="30" verse="21">Tua ciangin Jerusalem-ah a om Israel mite in lungdamna lianpi tawh ni sagih sung silngo sawhloh anlum pawi a bawl uhhi. Tua ciangin Levi mite leh siampite in a hatna khempeuh uh tawh { Topa } la sak uh a, a ni ni-in { Topa } phat uhhi.
			</verse>
			<verse book="14" chapter="35" verse="15">David' thupiak bangin Asaf' behte ahi lasate, leh Asaf, leh Heman, leh kumpipa' thumupa Jeduthun-te amau' munah om uhhi. Kulhkongpi cingte a kulhkongpi ciatah om uh a, amau' sanggam Levi mite in amau-a' dingin sa bawlsak uh ahih manin amau' nasepna pan amaute a paikhiat ding uh kisam lo hi.
			</verse>
			<verse book="15" chapter="2" verse="65">amaute' nasem numei leh pasal mihing — tul sagih leh za thum sawmthumlesagihte kisimlo hi. Amaute in lasa numei leh pasal mihing za nih nei uhhi.
			</verse>
			<verse book="16" chapter="12" verse="27">Tua ciangin amaute in daltuahte, harp lasaknate, leh laia lasaknate tawh lungdam ko-in la sa-in lungdamna tawh kulhpi apna a bawl dingin Jerusalem-ah hong pai theihna dingun Levi mite a omna khempeuh uhah a zong uhhi. 
			</verse>
			<verse book="18" chapter="21" verse="11-12">Tuuno bangin a naupangte uh taikhia-in kimawl uh a, 12 tamngai leh harp lasakna aw tawh a kituakin a lam uhhi.
			</verse>
			<verse book="18" chapter="29" verse="13">A lungkham a cimawhte in kei hong phat uh a, meigong numeite a lungnuamin ka omsak hi.
			</verse>
			<verse book="19" chapter="8" verse="1">{ Topa } kote' Topa aw, leitung khempeuhah na min lian mahmah hi. Nangmah a hong kiphatna awgingte in vantung ban a,
			</verse>
			<verse book="19" chapter="9" verse="1-2">Ka lungsim khempeuh tawh { Topa } tungah lungdamna kong ko ding a, na bawl a lamdangte khempeuh ka gen ding hi. 2 Nangma hangin nuamin ka diang ding a, na min phatna ka sa ding hi, Sangpenpa aw. 
			</verse>
			<verse book="19" chapter="9" verse="11">Zion-ah a om { Topa } phatna la sa un! Ama nasepnate mite' lakah gen un!
			</verse>
			<verse book="19" chapter="13" verse="6">Nong hehpihna kicing ahih manin, { Topa, } la kong sak ding hi.
			</verse>
			<verse book="19" chapter="26" verse="7">Lungdam kohna la a gingin sa-in, nangma nasep a lamdangte ka gen kawm hi.
			</verse>
			<verse book="19" chapter="27" verse="6">Tu-in ka kimkotah a om ka galte tungah ka gualzo ding hi. Lungdamin kikona tawh ama buk sungah biakna ka pia ding a, la ka sa ding hi. { Topa } tungah la ngaih ka sa ding hi.
			</verse>
			<verse book="19" chapter="33" verse="2-3">Laia khausai lasakna tawh { Topa } phat unla, harp zang sawm khausai lasakna tawh ama tungah la ngaih sa un. 3 Ama tungah la thak sa unla, a gingpha mahmahin hoihtakin khausai tum un.
			</verse>
			<verse book="19" chapter="34" verse="1">{ Topa } ka phat tawntung ding a, amah phatna ka gengen ding hi.
			</verse>
			<verse book="19" chapter="40" verse="3">Eima Pasian phatna la thak keimah hong hilh hi. Mi tampite in hih thu mu-in amah zahtak ding uh a, amaute khempeuh in { Topa } muang ding uhhi.  
			</verse>
			<verse book="19" chapter="40" verse="16">Ahih hangin nang a hong zongte khempeuh nangma hangin nuamin kipak hen la, na hotkhiat ding a deihte in, "{ Topa } lian hi!" ci ngitnget ta uh hen.
			</verse>
			<verse book="19" chapter="42" verse="1">Sakhi in tuiluang sialsial a lunggulh bangin nang ka hong lunggulh hi, ka Pasian aw.
			</verse>
			<verse book="19" chapter="45" verse="1">Thubul hoih khat tawh ka lungsim hong dimletin, kumpipa la ka phuah a, ka leii pen laitheipa' laikung tawh hong kibang hi.
			</verse>
			<verse book="19" chapter="49" verse="4">Paunak thu theihhak khat ka ngaihsun ding a, laia lasakna tawh a khiatna ka gentel ding hi.
			</verse>
			<verse book="19" chapter="56" verse="4">A thu ka phat Pasian' sungah, lunghihmawhna khat zong nei hetloin Pasian ka muang hi. Mihing ahi lelte in kei, bang hong cihzo ding ahi hiam?
			</verse>
			<verse book="19" chapter="57" verse="7">Ka lungmuang hi, Pasian aw, ka lungmuang hi. La ka sa ding a, nakpi takin ka sa ding hi. 
			</verse>
			<verse book="19" chapter="59" verse="9">Ka thahatna aw, nangmah phatna ka sa ding hi. Banghang hiam cihleh ka Pasian aw, ka munkip muan'huai na hi hi.
			</verse>
			<verse book="19" chapter="59" verse="16">Ahih hangin keimah in na vangliatna la ka sa ding a, zingsangin na itna kip phatna la nakpi takin ka sa ding hi. Banghang hiam cihleh nang, ka munkip muan'huai na hi a, ka gentheih hunin keima belh na hi hi.
			</verse>
			<verse book="19" chapter="63" verse="3-4">Nuntakna sangin nangma itna kip hoihzaw ahih manin nangmah ka hong phat ding hi. 4 Tua ahih ciangin ka nuntak laiteng nang kong phat ding a, ka khutte hong laam to-in thu kong ngen ding hi.
			</verse>
			<verse book="19" chapter="66" verse="4">Leitung mi khempeuh in nangmah hong bia uhhi. Amaute in nangmah phatna la hong sak uh a, nangma minphatna la hong sak uhhi," ci-in gen un.
			</verse>
			<verse book="19" chapter="67" verse="3-5">Pasian aw, mi khempeuh in nangmah hong phat hen la, mi khempeuh in nangmah hong pahtawi ta hen. 4 Mite' thu a manin khenin, leitung minamte khempeuh lamlakin makai na hih manin, minamte nuamin lungdamna la hong sak ta uh hen. 5 Pasian aw, mi khempeuh in nangmah hong phat hen la, mi khempeuh in nangmah hong pahtawi ta hen.
			</verse>
			<verse book="19" chapter="68" verse="3-4">Ahih hangin midikte lungdam ding hi. Pasian' mai-ah nuamin diang ding uh a, amaute lungdam mahmahin awng-awng ding uhhi. 4 Pasian' tungah la sa unla, ama min phatna la sa un. Meiite tungah a tuangpa la sak un. Ama min pen { Topa } ahi hi; ama mai-ah lungdamin diang un! 
			</verse>
			<verse book="19" chapter="69" verse="30">Lasakna tawh Pasian' min ka phat ding a, lungdamna tawh amah ka pahtawi ding hi.
			</verse>
			<verse book="19" chapter="71" verse="23">Nangmah phatna ka sak ciangin nuamin ka awng ding a, na hong hotkhiatna hangin ka lungsim khempeuh tawh nuamin ka awng ding hi. 
			</verse>
			<verse book="19" chapter="75" verse="1">Pasian aw, nangma tungah ka lungdam mahmah uh a, nangma tungah ka nuam mahmah uhhi. Nangma liatna thu ka gen uh a, a lamdang na bawlnate ka sut kikkik uhhi.
			</verse>
			<verse book="19" chapter="77" verse="1">Pasian' tungah a gingin ka kiko khia a, a hong zaktheihna dingin a gingin ka kiko hi.
			</verse>
			<verse book="19" chapter="81" verse="1-2">Eite' thahatna Pasian' tungah nakpi takin la sa unla, Jacob Pasian' tungah lungdamin awng un. 2 La khat phuangin, khuangno tumin, a ngaih laia khausai lasakna leh harp khausai lasakna limtakin tum un.
			</verse>
			<verse book="19" chapter="86" verse="9-10">Topa aw, na bawlsa minam khempeuh hong pai-in na mai-ah hong kun ding uh a, nangma min hong phat ding uhhi. 10 Banghang hiam cihleh nangmah lianin na lamdangte na bawl a, nang bek Pasian na hi hi.
			</verse>
			<verse book="19" chapter="87" verse="7">Tua sunga teng mite in, "Kote' lungdamna khempeuh nangma sungah om hi," ci ciat ding uhhi.
			</verse>
			<verse book="19" chapter="92" verse="3">Sangpenpa aw, { Topa } tungah lungdamna lah ding, nangma min phatna la sak dingin kilawm a, zangsawm khausai lasakna leh harp lasakna, laia lasaknate tumin, zingsangin nangma itna kip, zanin na thumanna genkhiat dingin a kilawm a hihi. 
			</verse>
			<verse book="19" chapter="95" verse="1-2">Hong pai un, { Topa } phat ni. Eite a hong hu, a hong honkhiapa tungah lungdamna la sa ni. 2 Ama omna-ah lungdamna ko-in pai ni. Phatna late, ama tungah lungdam takin sa ni.
			</verse>
			<verse book="19" chapter="98" verse="1">Amah in na lamdangte bawl ahih manin { Topa' } tungah la thak sa un. Ama khut taklam leh ama khut siangthote in amah gualzosak hi.
			</verse>
			<verse book="19" chapter="98" verse="4">Leitung mi khempeuh aw, { Topa' } tungah lungdamin la sa-in lungdamin awngkhia unla, phatna la sa un.
			</verse>
			<verse book="19" chapter="99" verse="5">I { Topa } Pasian phat unla, ama khengakna munah bia un. Amah siangtho hi.
			</verse>
			<verse book="19" chapter="100" verse="1-2">Gam khempeuh aw, { Topa' } tungah lungdamna aw gingsak un. 2 Lungdamna tawh { Topa' } na sem un. Ama omna-ah la sa kawmin hong pai un.
			</verse>
			<verse book="19" chapter="100" verse="4">Lungdam kohna tawh ama kongpi-ah lut unla, amah phatna tawh ama huang sungah tum un. Ama tungah lungdam ko unla, ama min phat un.  
			</verse>
			<verse book="19" chapter="101" verse="1">Keima la pen thumanna leh thutan'na la a hihi. Nang ka hong sak ding hi; { Topa } aw, kong sak ding hi.
			</verse>
			<verse book="19" chapter="103" verse="21-22">Ama deih bangin a gamta ama nasem, ama mihon khempeuhte aw, { Topa } phat un. 22 Ama ukna sunga a om ama bawlsate aw, { Topa } phat un. Ke'n, { Topa } ka phat ding hi.
			</verse>
			<verse book="19" chapter="105" verse="2">Ama tungah la sa un. Ama tungah phatna la sa unla, a lamdang a septe khempeuh gen ciat ta un.
			</verse>
			<verse book="19" chapter="108" verse="1">Pasian aw, ka lungsim a kigingsa-in om hi. Ka sa ding hi; nangmah phatna late ka sa ding hi. Kei ka khanglo ding hi.
			</verse>
			<verse book="19" chapter="112" verse="1">{Topa } phat un. { Topa } zahtakin a thupiaknate nuam a sa mahmah mi, thupha ngah mi a hihi.
			</verse>
			<verse book="19" chapter="118" verse="15">Ngai un! Thuman mite' puanbuk sungah gualzawh lungdamna la kisa a, "{ Topa' } taklam khut in a lian nate hih khin hi.
			</verse>
			<verse book="19" chapter="119" verse="62">A thuman na ngeina kipte hangin nangmah a phat dingin zankim laitakin ka tho hi.
			</verse>
			<verse book="19" chapter="135" verse="1-3">{ Topa } phat un. I Pasian' inn huangsung, { Topa' } innsunga a ding, { Topa' } nasemte aw, { Topa } phat un; ama min phat un. { Topa } phat un; Banghang hiam cihleh { Topa } hoih hi. Ama min phatna la sak un; Banghang hiam cihleh amah phatnophuai hi.
			</verse>
			<verse book="19" chapter="138" verse="5">{ Topa' } minthan'na lian mahmah ahih manin amaute in { Topa' } nasepna ziate la-in sa ding uhhi.
			</verse>
			<verse book="19" chapter="139" verse="13-14">Banghang hiam cihleh ka pumpi na khempeuh na hong piangsak a, ka nu' gil sungah keimah nong khuituah hi. 14 Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi. 
			</verse>
			<verse book="19" chapter="144" verse="9">Pasian aw, la thak khat kong sak ding a, harp zangsawm khausai lasakna nang kong tum ding hi.
			</verse>
			<verse book="19" chapter="145" verse="7">Amaute in nangma liatna, na minthan'na genkhia-in nangma thumanna nakpi takin sa ding uhhi.
			</verse>
			<verse book="19" chapter="147" verse="1">{ Topa } phat un. Banghang hiam cihleh eite' Pasian' tungah phatnate i sak ding hoih hi. Phatna sak ding nuam a, zong a kilawm a hihi.
			</verse>
			<verse book="19" chapter="147" verse="7">{ Topa } tungah lungdam kohna la sa unla, laia lasakna tawh eite' Pasian' tungah la ngaih sa un.
			</verse>
			<verse book="19" chapter="149" verse="3">Lamna tawh amah phat unla, khuang leh laia lasakna tawh ama tungah la ngaih sa un.
			</verse>
			<verse book="19" chapter="149" verse="5">A gualzawhna uhah thuman mite lungdamin diang uh hen la, ama mai-ah khukdin'in nuamna la sa uh hen.
			</verse>
			<verse book="19" chapter="150" verse="1-6">{ Topa } phat un. Ama biakinn sungah Pasian phat unla, ama vangliatna mun vantungah amah phat un. 2 A vanglian ama sepnate hangin amah phat unla, a liat mahmahna tawh kituakin amah phat un.        3 Peengkul aw tawh amah phat unla, githa lasakna leh harp lasakna tawh amah phat un. 4 Khuang leh lamna tawh amah phat unla, khausai lasaknate leh tamngai tawh amah phat un. 5 Daltuahte tawh amah phat unla, nakpi takin a ging daltuahte tawh amah phat un. 6 Husang thei khempeuh in { Topa } phat un. { Topa } phat un.   
			</verse>
			<verse book="21" chapter="2" verse="8-11">Ka zawhsa kumpite' sumkholna panin keima-a' dingin ngun leh kham zong ka la hi. Ka lungnopna dingin la a sa ding lasiam numei leh pasal tampi ka nei a, ka deih zahzah zong ka neizo hi.
			</verse>
			<verse book="23" chapter="6" verse="3">Amaute khatlekhat kisamin: "Vanglian { Topa}, siangtho, siangtho, siangtho; leitung khempeuh ama minthan'na tawh kidim," ci-in awng uhhi.
			</verse>
			<verse book="23" chapter="12" verse="5">Amah in minthang takin sem khin ahih manin { Topa}' tungah phatna la sa unla, leitung khempeuhah hih thu kitheisak un.
			</verse>
			<verse book="23" chapter="29" verse="13">Tua ciangin Topa in, "Amaute' lungsim kei tawh kigamla napi-in hih mite in a kam uh tawh kei kiangah hong pai uh a, a muk uh tawh kei hong pahtawi-in, amaute in kei hong kihtakna pen mihingte' thupiak a zuihna uh ahi lel hi.
			</verse>
			<verse book="27" chapter="2" verse="23">Nang pen ka pu ka pate' Pasian na hi a, ka hong phat a, ka hong zahtak hi. Nangmah in pilna leh thahatna na hong piazo hi. Ka thungetna nong za a, kumpipa kianga ka gen ding thu nong lakzo hi," a ci hi.
			</verse>
			<verse book="27" chapter="3" verse="15">Tua ahih ciangin tu-in peengkulte, tamngaite, laia lasakna gingte, harp lasakna gingte, gawsem, leh tumtheih dang a gingte na zak khit phet uh ciangin kunin milim na bia ding uhhi. Na biak kei uh leh thakhatin mei phualpi sungah hong kikhul ding ahih ciangin a hong honkhiazo ding pasian omin um na hi uhhiam?" a ci hi.
			</verse>
			<verse book="30" chapter="5" verse="23-24">La sa-in na gamlumnate uh khawl un; na lasakna uh a gingte ka za nuam kei hi. 24 Thutang, tui bangin luangkhiasak unla, thuman, a kang ngeilo tui bangin luangsak un.
			</verse>
			<verse book="30" chapter="6" verse="5-7">David bangin la phuah nuam na sa uh a, lasaknate na tum nuam uhhi.            6 Leenggahzu hai lianpipi-in na dawn uh a, sathau hoihpente tawh na kizut uhhi. Ahi zongin Joseph minamte' siatna hangin themkhat zong na dah het kei uhhi. 7 Tua ahih ciangin note pen salin a pai masa pente na hi ding uh a, na nopsakna teng uh a beita ding a hihi.
			</verse>
			<verse book="40" chapter="26" verse="30">Tua ciangin la khat sa uh a, Oliv Mual tungah a pai uhhi.
			</verse>
			<verse book="42" chapter="15" verse="25">"Tua laitakin a tapa uzaw pen lo kuan hi a, vaiciah inn hong tun' kuan ciangin lamna leh lasakna gingte a za hi.
			</verse>
			<verse book="44" chapter="16" verse="25">Zankim laitakin Paul leh Silas in Pasian kiangah thu ngenin la sa uh a, thongkia dangte in amau' thungetna leh lasaknate a ngai uhhi.
			</verse>
			<verse book="45" chapter="15" verse="9">leh Gentail mite in zong ama hehpihna hangin Pasian a phattheihna dingun Christ a hong paina hang a hihi. Banghang hiam cihleh Laisiangtho sungah, "Tua ahih ciangin Gentail mite lakah ka lungdamna nang tungah ka hong ko ding a, nangma min phatna late ka sa ding hi," cihna leh
			</verse>
			<verse book="46" chapter="14" verse="15">Tua ahih leh bangci gamtat ding ka hi hiam? Ka lungsim tawh thu ka ngen ding a, ka ngette ka theihna ding tawh zong ka ngen ding hi. Ka lungsim tawh la ka sa ding a, ka sakte ka theihna ding tawh zong ka sa ding hi.
			</verse>
			<verse book="49" chapter="3" verse="20-21">Eite-a' dingin na a hong sepsak, eite' ngetzah val, leh i ngaihsut zawhloh zah dongin a vangliatna tawh tampi tak a hong hihsak thei 21 eite' Pasian pen, pawlpi mite khempeuh leh Christ Zeisu tawh a kipawl mi khempeuh in a khang khangin a tawntungin phat ciat ta uh hen. Amen.
			</verse>
			<verse book="49" chapter="5" verse="14">Tua ahih manin la sungah, "A ihmu mi aw, khanglo in la, sihna panin tho in. Tua hi leh Christ in nang hong taan' ding hi," kici hi.
			</verse>
			<verse book="49" chapter="5" verse="18-20">Zu in mi siasak thei ahih manin zu ne kei unla, Khasiangtho tawh a kidimin omzaw un. 19 La a tuamtuamte genin sakna tawh Topa' thu gen belin nei unla, na lungsim khempeuh uh tawh Topa phatna la sa un. 20 I Topa Zeisu Christ hangin thu khempeuhah Pa Pasian tungah lungdamna ko ta un.  
			</verse>
			<verse book="51" chapter="3" verse="16">Christ thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, leh biakna late na sa un.
			</verse>
			<verse book="58" chapter="2" verse="12">"Pasian aw, ka sanggamte kiangah nangma thu ka gen ding a, mi khempeuh mai-ah nangmah ka hong phat ding hi," na ci a,
			</verse>
			<verse book="58" chapter="13" verse="15">Tua ahih manin Zeisu tung tawnin amah i biakna-in i kam tawh ama min pulakin Pasian phat tawntung ni.	 
			</verse>
			<verse book="59" chapter="5" verse="13">Lungkhamna a thuak na om uh leh thu na ngen un. A lungdam na om uh leh phatna la na sa un. 
			</verse>
			<verse book="66" chapter="5" verse="8-10">Tua laizial a lak khit ciangin ganhing lite leh upa sawmnihlelite, Topa' mai-ah a kun uhhi. Amaute in harp lasakna khat ciat leh Pasian' mi siangthote in thungetna-in a zat uh paknamtui a dimin a om paknamtui beel khat ciat a tawi uhhi.     9 Amaute in la thak khat sa uh a, "Nang Tuuno, tua laizial a lakhia ding leh a ciamtehnate a lakhia dingin na kilawm hi. Nang hong kigo khin ahih manin mi namkim leh pau namkim a pau mite sung panin na sisan tawh Pasian-a' dingin mite na lei khin a, 10 Pasian' na a sem dingin siampi za leh kumpi za na pia a, amaute in leitung ukin a om ding uhhi," a ci uhhi.
			</verse>
			<verse book="66" chapter="5" verse="12-13">Amaute in nakpi takin la sa uh a, "A kigo Tuuno in vangliatna leh hauhna, pilna leh thahatna, pahtawina, minthan'na, leh phatna, a ngah dingin kilawm hi," a ci uhhi. 13 Tua ciangin vantung, leitung, leinuai, tuipi sung leh mun khempeuhah a om nuntakna a nei khempeuh in la a sakna uh ka za a, amaute in, "Tokhom tungah a tupa leh Tuuno in phatna, pahtawina, minthan'na leh vangliatna, ngah tawntung ta hen," a ci uhhi. 
			</verse>
			<verse book="66" chapter="14" verse="3-4">Tokhom, ganhing lite, leh upate' lam nga-in tua mihonpite in la thak khat a sa uhhi. Tua la pen leitungah a kitankhiasa mi tul za leh tul sawmli leh tul lite simloh kuamah dang in sa theilo uhhi.  4 Hih mite in numei tawh paktatna gamta ngei nailo uh a, paubaan'na a neilote ahi uhhi. Amaute in Tuuno a paina peuhpeuhah zui uh a, midang khempeuh sung panin a kitankhiasa, Pasian leh Tuuno tungah a kipia masa mite ahi uhhi. 
			</verse>
			<verse book="66" chapter="15" verse="2-4">Tua ciangin mei tawh a kihel limlang peekpi kiphah tuipi tawh a kibang ka mu hi. Ganhing, a lim, leh a min nambat tawh a kipiasa a zote, Pasian' lasakna harpte tawi-in tuipi tawh a kibang gei-ah a ding uhhi. 3 Amaute in Pasian' nasem Moses la leh Tuuno la sa uh a, "A Vanglian Topa Pasian aw, na nasepnate lamdangin lian mahmah hi. Khang tawntunga Kumpipa aw, na nasepnate-ah thumanin na thutang hi. 4 Topa aw, nang, kua in hong kihtalo ding a, na liatna hong phatlo ding ahi hiam? Nang bek na siangtho hi. Thumanin na sepnate mi khempeuh in mu uh ahih manin minam khempeuh nang kiangah hong pai-in, na mai-ah hong bia ding uhhi," a ci uhhi. 
			</verse>
			<verse book="66" chapter="19" verse="1-5">Tua khit ciangin vantungah mihonpi a kikona awging tawh a kibang khat ka za a, "Pasian phat un! Hotkhiatna, minthan'na leh vangliatna pen eite' Pasian-a' a hihi. 2 A thukhennate thumanin thutang a, a paktatna tawh leitung mi khempeuh a siasak, a paktatnu tungah thu khen khinta a, ama nasemte a thahsakna hangin ama tungah a phu la khinta hi," a ci uhhi. 3 Tua ciangin khatvei kiko kik leuleu uh a, "Pasian phat un! Tua khuapi a katna khu tatsat loin van lamah khuto tawntung hi," a ci uhhi. 4 Tua ciangin upa sawmnihlelite leh ganhing lite in tokhom tungah a tu Pasian mai-ah kunin bia uh a, "Amen! Pasian phat un!" a ci uhhi. 5 Tua ciangin tokhom panin aw khat hong ging a, "Amah a kihta a lian a neu mite, leh ama nasem khempeuhte aw, eite' Pasian phat un," a ci hi. 

			</verse>
		</category>
		<category id="92">
			<verse book="12" chapter="7" verse="4">Eite, ‘Khuapi sungah lut ni,’ ci lehang, khuapi sungah kialpi om a, tua lai-ah i si ding hi. Hih lai-ah tu lehang lah eite i si veve ding hi. Tua ahih ciangin tu-in hong pai un. Syria-te' giahphualah va pai ni. Amaute in eite hong hingkhawi leh eite i nungta ding a, ahih hangin amaute in eite hong that leh zong a si veve ding mah ihi lel hi," kici uhhi.
			</verse>
			<verse book="19" chapter="81" verse="10">Egypt gam panin note a hong lakhia, { Topa } na Pasian uh ka hihi. Na kam uh a golin ka un, keimah in kong dimsak ding hi.
			</verse>
			<verse book="20" chapter="3" verse="5-7">Na lungsim khempeuh tawh { Topa } muang in la, nang' theihna suang kei in. 6 Na hihna khempeuhah amah phawk in. Tua hi leh lampi man amah in hong lak ding hi. 7 Nangmah a pilin kingaihsun tawm kei in la, { Topa } zahtakin a sia peel in.
			</verse>
			<verse book="20" chapter="22" verse="26">Midangte' leiba lohsak dingin kamciamin leiba tavuan lakha kei un.
			</verse>
			<verse book="20" chapter="29" verse="25">Midangte kihtakna in hong lunghimawhsak a, { Topa } muan'na in hong lungmuangsak hi.
			</verse>
			<verse book="21" chapter="11" verse="1-6">Sumbawlna dingin na sumte zang in. Ni khat ni peuh teh a meet na ngah ding hi. 2 Na sumbuk vante mun sagih-ah ahi a, mun giat-ah ahi zongin khen kawikawi in. Hih leitungah bang thusia hong piang ding cih na theikhol kei hi. 3 Meii sungah tui a tamluat ciangin leitungah guah-in hong zusuk a, singkung khatpeuh a puk ciangin a pukna san sanah om paisuak hi. 4 Huih leh guah ngakin khuahun hoih dong a ngak mi in khaici tuh ngeilo ding a, an zong la ngeilo ding hi. 5 Nupi gai khat sungah nuntakna thak bangci kipat hiam, ci-in na theihzawhloh mah bangin na khempeuh a bawl Pasian' nasepna na theizo ngei kei ding hi. 6 Zingsanga kipan khaici tuh in la, nitak dong mateng khawl kei in. A vekpi-in a po kim ding ahi a, a khat sia-in, a khat a po ding ahi zongin na theihkholh bangmah omlo hi.
			</verse>
			<verse book="24" chapter="29" verse="11">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi. 
			</verse>
			<verse book="40" chapter="10" verse="38-39">Ama singlamteh mah puatawm lopi-in ka nung hong zuite kei tawh kilawmlo hi. 39 Hih leitung nuntakna a hon nuamte in a nuntakna taktak taanlawh ding a, keima hangin a nuntakna a taanlawhte in a nuntakna taktak a ngah ding uhhi.
			</verse>
			<verse book="40" chapter="14" verse="28-29">Tua ciangin Peter in, "Topa aw, nang na hihtakpi leh, tui tung tawnin nang kiangah kei zong hong paisak in," a ci hi. 29 Zeisu in, "Hong pai in," a cih ciangin Peter zong gunkuang tung panin kumkhia a, Zeisu' omna lam manawhin tui tungah a pai hi.
			</verse>
			<verse book="40" chapter="19" verse="26">Ahi zongin Zeisu in amaute enin, "Mihingte' hihzawh ding hilo mah hi; ahi zongin Pasian in na khempeuh hihthei hi," a ci hi.
			</verse>
			<verse book="40" chapter="25" verse="14-30">"Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte' kep dingin a ap hi. 15 Amau' siamna tawh kizui-in khat tungah tul nga, khat tungah tul nih, khat tungah tul khat a ap khit ciangin a zinkhia hi. 16 Tul nga a ngahpa in sum bawlna-in zangpah a, a meet tul nga mah a ngahthuah hi. 17 Tul nih a ngahpa in zong a meet tul nih mah a ngahthuah hi. 18 Ahi zongin tul khat a ngahpa in leisung to-in a topa' sum a selcip hi. 19 "Hun sawtpi khit ciangin tua nasemte' topa hong ciahkik a, a nasemte tawh a sum thu a siangsak uhhi. 20 Tul nga a ngahpa in a dang tul nga mah hong tawithuahin, ‘Topa aw, kei tungah tul nga nong ap hi. Hih lai-ah tul nga mah ka meetsak hi,’ hong cih ciangin 21 a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. 22 Tua ciangin tul nih a ngahpa zong hong pai-in, ‘Topa aw, kei tungah tul nih nong ap hi. Hih lai-ah tul nih mah ka na meetsak hi,’ hong cih ciangin 23 a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. 24 Tul khat a ngahpa zong hong pai-in, ‘Topa aw, nang pen na seploh na bawl lohnapi-ah na a deih, mi genhak mahmah na hihna ka hong thei hi. 25 Tua ahih manin ka hong kihta a, leisungah na sum tul khat ka seel hi. Tu-in hih lai-ah na sumzah mah om hi,’ a hong cih ciangin 26 a topa in, ‘A hoihlo, a thadah nasempa aw, ka seploh ka bawl lohnapi-ah ka deihlam hong thei na hih leh, 27 sumkholna-ah ka sum na koihsak lecin hoih ding hi. Tua hi leh tu-a ka hong tun'kik ciangin a bulpi leh a meet ka ngahkhawm ding hi. 28 Tua ahih manin ama tung panin a tul khat laksak unla, tul sawm a neipa tungah piathuah un. 29 Banghang hiam cihleh a neisate kipiathuah ding a, hau semsem ding hi. Ahi zongin a neilote tung panin a neihsa sunsun nangawn kilaksak ding hi. 30 Bangmahin a kimanglo hih nasempa ahih leh pualam khuamialna lakah lawnkhia un. Tua lai-ah kapin a hagawi ding hi,’ ci hi.
			</verse>
			<verse book="41" chapter="8" verse="34-36">Tua ciangin Zeisu in mihonpite leh a nungzuite ama kiangah sam a, "Mi khatpeuh ka nungzui a suahnop leh ama deihna bangin gamta nawnloin a singlamteh kisuanin hong zui ding hi. 35 Hih a leitung nuntakna a hu nuamte in a nuntakna bulpi nangawn tawh suplawh ding a, keima hang leh lungdamna thu hangin a nuntakna a suplawhte in a nuntakna bulpi huzo ding hi. 36 Mi khatpeuh in hih leitung khempeuh a ngah hangin a nuntakna bulpi suplawh leh bang phattuamna om ahi hiam?
			</verse>
			<verse book="42" chapter="14" verse="28-32">Mi khatpeuh in inn lianpi khat lamding a sawm leh, ka zo zo ding hiam cih a theihna dingin a bei dingzah tuat masa hi. 29 Tua bangin tuat masa kei leh tua inn a khuampite a phuhkhit ciangin zawhlohpi-in khawl ding a, tua inn a kizolo a mu mite khempeuh in amah nuihsan ding uhhi. 30 ‘Hih mipa in inn lamding kipan napi-in zo zolo hi,’ ci ding uhhi. 31 Galkap tul sawm a nei kumpi khat in galkap tul sawm nih tawh a hong kuan kumpi khat do dingin a kithawi leh, tua kumpipa a dozo ding mahin i hat takpi hiam ci-in ngaihsun masa ding hi. 32 A zo zo ding ahih vet kei leh, tua kumpipa a hong tun' ma, a gamla-ah a om lai-in, ama kiangah kamtaite sawl ding a, kilemna ding thu gensak ding hi.
			</verse>
			<verse book="43" chapter="21" verse="6">Tua ciangin amah in, "Na gunkuang taklam pang uhah na ngen uh paii le uh cin na man ding uhhi," a ci hi. Amaute in zong a ngen uh paii uh a, ngasa tam awk lua ahih manin a ngen uh a kaizo kei uhhi.
			</verse>
			<verse book="45" chapter="8" verse="31">Hihteng bang ahih khit ciangin bang gen ding om nawn ahi hiam? Pasian in eite hong koppih peuh leh kua in eite hong zo zo ding ahi hiam?
			</verse>
			<verse book="49" chapter="5" verse="15-17">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un. 16 Tuhun pen hun hoihlo hun ahih manin na hun neih khempeuh uh a hoih lamin zang un. 17 Tua ahih manin hai ommawk kei unla, Topa in bang a semdingin hong deih ahi hiam, ci-in kan un.
			</verse>
			<verse book="55" chapter="1" verse="7">Banghang hiam cihleh Pasian in eite tungah meidawina lungsim hong guan'lo a, thahatna, ki-itna, pumpi ki-ukzawhna lungsim hong guan' hizaw hi.
			</verse>
			<verse book="58" chapter="10" verse="35">Tua ahih manin thaman lianpi a hong ngahsak thei na lungsim han'na uh na khahsuah kei un. 
			</verse>
			<verse book="58" chapter="13" verse="5-6">Sum deihluatna tawh na kipelhna dingun na nuntakna uhah kikem unla, na neihzah uh tawh lungkim un. Pasian in, "Note ka hong nusia ngei kei ding a, ka hong tamasak ngei kei ding hi," hong ci hi. 6 Tua ahih manin kimuan'na lungsim tawh hangtakin, "Topa, kei hong huhpa hi a, ka lau kei ding hi. Kua in bang hong cihzo ding ahi hiam?" ci ngam ni. 
			</verse>
			<verse book="59" chapter="4" verse="13-15">Tuni ahih kei leh zingciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. 15 Note in, "Topa in hong thukimpih nak leh nungta-in tua bang tua bang i sem ding hi," na cihding uhhi bek hi.  
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.

			</verse>
		</category>
		<category id="93">
			<verse book="3" chapter="23" verse="22">"Note in na leitang panun an na lak uh ciangin, na lonawl dongun la loin, an na lak khit uh ciangin a sangte zong na khawm kei ding uh a, mizawngte leh khualmi-a' dingin tuate na nusia ding uhhi; kei pen { Topa } na Pasian uh ka hi hi," a ci hi.
			</verse>
			<verse book="5" chapter="15" verse="10">Citna tawh amah na pia ding uh a, amah na piak uh ciangin lungsim neihna na nei kei ding uhhi. { Topa } na Pasian un na sepna na hihna khempeuh uhah hih thu hangin note thupha hong pia ding hi. 
			</verse>
			<verse book="11" chapter="8" verse="63">Solomon in thunuama biakna-in { Topa' } tungah bawngtal tul sawmnih leh tul nih leh tuu tul za khat leh tul sawmnih a pia hi. Tua bangin kumpipa leh Israel mi khempeuh in { Topa' } biakinn a ap uhhi.
			</verse>
			<verse book="11" chapter="17" verse="7-16">Tua gamsungah guah zulo ahih manin tawlkhat khit ciangin a lui a kang hi. 8 Tua ciangin Elijah kiangah { Topa' } thu hong tung a, 9 "Ding in la, Sidon mite' khua Zarefath-ah pai-in tua lai-ah om in. Tua lai-ah nangmah a hong vak dingin meigongnu khat thu ka piazo hi," a ci hi. 10 Tua ahih ciangin amah dingin Zarefath-ah a pai hi. Khuapi kulhkongpi a tun' ciangin, meigongnu khat in sing na tom hi. Amah in tuanu samin, "Ka dawn theihna dingin beel khat sungah tui tawm hong paipih in," a ci hi. 11 Tuanu in paipih dingin a kisak laitakin, amah in tuanu samin, "Anlum neu khat hong tawi kawm in," a ci hi. 12 Tua ciangin amah in, "{ Topa } na Pasian a nungta ahih mah bangin emsa bangmah ka nei kei a, beel sungah annel khutdim khat leh um sungah sathau tawmno khat bek om hi. Tu-in keimah leh ka tapa-a' dingin tuate bawlin kote in ka nek theihna dingun singkang nih khawng a tom ka hi a, tua ciangin a si ta ding ka hi uhhi," a ci hi. 13 Tua ciangin Elijah in ama kiangah, "Lunghimawh kei in; pai in la na gensa bangin an hong bawl in. Kei-a' dingin mohneu khat hong bawlsak masa-in kei kiangah hong paipih in la, tua khit ciangin nang leh na tapa-a' ding bawl in. 14 Banghang hiam cihleh Israel Pasian, { Topa } in hih bangin ci hi: ‘{ Topa } in leitungah guah a zuksak ni matengin beel sunga annel beilo ding a, um sunga sathau zong kiam ngeilo ding hi,’ ci hi," a ci hi. 15 Tua ciangin amah pai-in Elijah' gensa bangin hih hi. Tuanu, leh amah, leh tuanu' innkuan in ni tampi sung ne uhhi. 16 Elijah' tung tawnin { Topa' } thugen bangin beel sunga annel beilo a, um sunga sathau zong kiam ngeilo hi. 
			</verse>
			<verse book="14" chapter="5" verse="4-6">Tua ciangin Israel upate khempeuh hong pai uh a, Levi mite in Thuciamna Singkuang la uhhi. 5 Tua ciangin amaute in Thuciamna Singkuang, leh kikhopna buk, leh puanbuk sunga om a siangtho umlebeel khempeuh puato uh a, siampite leh Levi mite in tuate puato uhhi. 6 Tua ciangin Kumpi Solomon leh ama mai-ah a kikhawm Israel-te khempeuh Thuciamna Singkuang mai-ah om uh a, biakna-in tuu leh bawngtal tampi tak pia uh ahih manin a phazah kisim zolo hi.
			</verse>
			<verse book="20" chapter="11" verse="24">Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi.
			</verse>
			<verse book="20" chapter="19" verse="6">A cingh mihaupa' maipha ngah ding ki-ut ciat a, na a piak mi khempeuh ama lawm a hihi.
			</verse>
			<verse book="20" chapter="19" verse="17">Mizawngte tungah a piate in { Topa' } tungah a pia hi a, { Topa } in a cingin amaute tungah lohkik ding hi. 
			</verse>
			<verse book="20" chapter="25" verse="21-22">Na galte a gil a kial leh an pia in la, a dang a tak leh tui pia in. 22 Tua hi leh amau' maizumna dingin a bawl na hi a, { Topa } in nang tungah thaman hong pia ding hi
			</verse>
			<verse book="20" chapter="28" verse="27">Mizawng a huhte cimawh ngeilo ding a, huhna a pia nuamlote in samsiatna ngah ding hi.
			</verse>
			<verse book="23" chapter="1" verse="13">Bangmahin a kimanglo piaknate hong paipih nawn kei un. Paknamtui halna ka kih hi. Khadet ni, Sabbath ni, leh thupi takin na kikhopnate uh mawhna tawh kidim ahih manin ke'n ka thuakzo kei hi.
			</verse>
			<verse book="40" chapter="2" verse="11">Inn sungah amaute lut uh a, naungek leh a nu Mary a mu uhhi. Amaute khukdin'in tua naungek a biak khit uh ciangin a vanpuakte uh suahkhia uh a, kham, saledi paknamtui, leh myrrh paknamtuite, letsongin a pia uhhi.
			</verse>
			<verse book="40" chapter="5" verse="42">Mi khat peuhpeuh in na khat peuhpeuh hong nget leh na pia in la, nang kiang panin na a hong leitawi mite na pia in.
			</verse>
			<verse book="40" chapter="6" verse="1-4">"Biakna tawh kizomin na hoih khat peuhpeuh na sep uh ciangin mite' phat ding deihna tawh a kilang theithei dingin na sepkhak lohna dingun na kingaihsun un. Tua bangin gamta le uh cin, vantungah a om na Pa uh kiang panin thaman na ngah kei ding uhhi. 2 "Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung leh kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un. 3 Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theihlohna dingun pia unla, 4 kuamah theisak kei un. Tua hi leh kuama muhlohin na gamtatna uh a mu na Pa un note tungah thaman hong pia ding hi.
			</verse>
			<verse book="40" chapter="6" verse="19-21">"Nget in ne-in a kekseu theihna, gutate in luhin a guktheihna hih leitungah na sum uh khol kei un. 20 Nget in a nek theihlohna, a kekseu theihlohna, gutate in luhin a guk theihlohna mun vantungah note-a' dingin kholzaw un. 21 Banghang hiam cihleh na sum omna uhah na lungsim uh om tawntung ding hi.
			</verse>
			<verse book="40" chapter="19" verse="21">Zeisu in, "Mi cingtaak na hihnop leh pai-in na neihsate va zuak in la, na sum khotte, mizawngte tungah va pia lecin, vantungah sum na hau ding hi. Tua ciangin hong pai in la kei hong zui in," a ci hi.
			</verse>
			<verse book="40" chapter="25" verse="34-46">Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note-a' dingin a kibawlkholsa gamnuam hong luah un. 35 Banghang hiam cihleh ka gilkial laitakin an nong pia uh a, ka dangtak laitakin tui nong pia uh a, khualmi ka hih laitakin zin nong do uh a, 36 puan neiloin ka om laitakin puan nong guan' uh a, ka cinat laitakin nong veh uh a, ka thongkiat laitakin nong hawh uhhi,’ a ci ding hi. 37 Tua ciangin mihoihte in, ‘Topa aw, cikin na gilkial hong mu-in an hong pia a, cikin na dangtak hong mu-in tui hong pia ka hi uhhiam? 38 Cikin khualmi na hih laitakin hong mu-in zin hong do a, cikin puan neilo na hih laitakin hong mu-in puan hong guan' ka hi uhhiam? 39 Cikin cina na hih laitakin hong mu-in hong veh a, cikin thongkia na hih laitakin hong mu-in hong hawh ka hi uhhiam?’ a ci ding uhhi. 40 Tua ciangin Kumpipa in amaute kiangah, ‘Note kiangah kong genin-ah: Hih ka sanggamte a neupen khat nangawn na limbawl uh ciangin kei tungah a hong bawl na hi uhhi,’ ci-in a dawng ding hi. 41 "Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa leh a nungzuite-a' dingin a kibawl meikuang tawntung sungah pai un. 42 Banghang hiam cihleh ka gilkial laitakin an nong pia kei uh a, ka dangtak laitakin tui nong pia kei uh a, 43 khualmi ka hih laitakin zin nong do kei uh a, puan ka neihloh laitakin puan nong guan' kei uh a, ka cinat laitakin nong veh kei uh a, ka thongkiat laitakin nong hawh kei uhhi,’ a ci ding hi. 44 Tua ciangin amaute in zong, ‘Topa aw, cikin na gilkial hong mu a, cikin na dangtak hong mu a, cikin khualmi na hih hong mu a, cikin na puan neihloh hong mu a, cikin na cinat hong mu a, cikin na thongkiat hong mu a, cikin kote in nang hong huh nuamlo ka hi uhhiam?’ a ci ding uhhi. 45 Tua ciangin amah in, ‘Note kiangah kong genin-ah: Hih mite a neupen khat nangawn na huhloh uh ciangin kei a hong huhlo na hi uhhi,’ ci-in a dawng ding hi. 46 Tua ahih ciangin tawntung gimthuakna sungah amaute pai ding uh a, mihoihte ahih leh nuntak tawntungna sungah lut ding uhhi," a ci hi. 
			</verse>
			<verse book="41" chapter="12" verse="30">Na Topa Pasian uh, na lungsim khempeuh, na nuntakna khempeuh, na pilna khempeuh, leh na thahatna khempeuh uh tawh na it un, a cihna a hihi.
			</verse>
			<verse book="41" chapter="12" verse="41-44">Biakinn sumpi khiatna kuang gei-ah Zeisu tu a, mihonte in sumpi a khiat laitakun a en hi. A haute in tampipi hong khia uhhi. 42 A zawng meigong numei khat zong hong pai a, sumnen tang nih hong khia hi. 43 Tua ciangin a nungzuite sam a, "Adangte khempeuh sangin hih mizawng meigongnu in tam khia zaw hi. 44 Banghang hiam cihleh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivakna ding nangawn sitloin a neih khempeuh a khiakhin ahi hi," a ci hi.
			</verse>
			<verse book="42" chapter="6" verse="38">Midangte tungah pia un. Tua hi leh Pasian in note tungah zong hong pia ding hi. Banghang hiam cihleh midangte na piakna uh tawh kizui-in a henhen, a tahtah, a dimletin Pasian in note tungah hong pia ding hi," a ci hi.
			</verse>
			<verse book="42" chapter="12" verse="33">Na neihsa uh zuak unla, mizawngte tungah tua sumte na pia un. Note-a' dingin a sia theilo sumkholna na bawl unla, gutate in a luh zawhlohna, leikha in zong a nek zawhlohna, cikmahin a kiam ngei hetlohna ding mun vantungah na sumte uh na khol un.
			</verse>
			<verse book="42" chapter="14" verse="13-14">Tua bangin anvakna pawi na bawl ciangin mizawngte, khezawte, khebaite, leh mittawte sam in. 14 Amaute in nang hong thukkik zolo ding uh ahih manin nang-a' dingin a lungdamhuai hong hi ding hi. Banghang hiam cihleh sihna panin mihoihte a thawhkik hun ciangin Pasian in nang tungah hong thukkik ding hi," a ci hi.
			</verse>
			<verse book="42" chapter="16" verse="10">"A tawmno-ah a diktatte pen a tamah zong diktat uh a, a tawmno-ah a citaklote pen a tamah zong citaklo uhhi.
			</verse>
			<verse book="42" chapter="21" verse="1-4">Zeisu a khuadak leh mihaute in biakinn sumkuang sungah a letsong uh a khiatna, 2 leh a zawng meigong khat in zong sumnen tang nih a khiat a mu hi. 3 Tua ciangin amah in, "Ke'n kong cihin-ah, hih a zawng meigongnu in a dangte khempeuh sangin tamzaw a khia hi. 4 Banghang hiam cihleh adangte in a zatval uh sumte a khia uh a hihi. Ahi zongin hih numei a zawng mahmah hinapi-in a nuntakna ding khempeuh a khia khin ahi hi," a ci hi.
			</verse>
			<verse book="44" chapter="20" verse="35">Topa Zeisu mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi," ci-in a vaikhak hi.
			</verse>
			<verse book="45" chapter="1" verse="14">Nuntakna sang mite leh nuntakna niam mite, mipilte leh mihaite, a kuamah peuh ka huh ding ka tavuan ahih manin,
			</verse>
			<verse book="45" chapter="12" verse="6-8">Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian' thu gentheihna ding siamna ahih leh i upna neihzah tawh kizui-in gen ni. 7 Nasepna ding siamna a nei ihih leh na sem ni. Hilhna ding siamna a nei ihih leh hilh ni. 8 Midangte hanthot theihna ding siamna a nei ihih leh midangte hanthawn ni. Midangte hoptheihna ding a nei ihih leh citna taktak tawh hawm ni. Makaih theihna ding siamna a nei ihih leh hoihtakin na sem ni. Midangte hehpih theihna ding a nei ihih leh maitaii takin hih ni.
			</verse>
			<verse book="45" chapter="12" verse="13">Na Christian pihte uh a kisapna bangin na neihsate uh na hawm unla, zin leh leengla do a siam mite na hita un.
			</verse>
			<verse book="46" chapter="13" verse="3">Ka neih khempeuh midangte tungah pia-in, Pasian' nasepna hangin kihaltumna ka thuak ahi zongin itna ka neih kei leh ka phattuamna bangmah omlo hi.
			</verse>
			<verse book="47" chapter="8" verse="12">Piaknopna lungsim na neih nak uh leh na neihlohnate uh siksan hiloin na neihna uh tawh kizui-in na piak uh Pasian in hong sang ding hi. 
			</verse>
			<verse book="47" chapter="9" verse="6-7">Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uhhi. 7 Pasian in piaknopna lungsim tawh a pia mite bek deih ahih manin, a kuamah peuh in na lungsim sung uhah na ngaihsutsa zah ciat uh na pia unla, pia nuamlopipi leh sawlzawh thu bek tawh na pia kei un. 
			</verse>
			<verse book="47" chapter="12" verse="15">Note ka hong huhtheihna dingin lungdam takin ka neih khempeuh kong piaknop banah keima pumpi mahmah zong ka hong kipia nuam hi. Tuazah takin ka hong itna pen itlohna tengin hong nei zawsop ding na hi uhhiam? 
			</verse>
			<verse book="48" chapter="2" verse="10">Kote in amaute lakah a om mizawngte ka phawkding uh hong kal bek a, tua lah kei zong ngaihsut penin ka neihsa thu mah a hihi.
			</verse>
			<verse book="50" chapter="2" verse="4">Note' phattuamna ding bek ngaihsun kei unla, midangte' phattuamna ding ngaihsutsak zaw un.  
			</verse>
			<verse book="52" chapter="5" verse="14">Sanggamte aw, a thadah mite hilh unla, a meidawite hanthawnin, a zawngkhal mite huh unla, hihbang mite ngongbawl kei un.
			</verse>
			<verse book="54" chapter="5" verse="8">Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu umlo mite sangin siazaw lai hi.
			</verse>
			<verse book="54" chapter="6" verse="17-19">Tuhuna a hau mite kisatheikha loin, a kiplo hauhnate muan' leh suan'in neikha loin, eite in nuamtakin i zat theihdingin citna tawh a hong pia Pasian a muan' a suan'na dingun na hilh in. 18. A hoih nate semin, gamtat pha-in, citna lungsim nei-in midangte a hopnopna dingun na hilh in. 19. Tua hi leh mailamah amaute' nuntakna ding bulpi taktak ahi neihsate, amau-a' dingin a khol mite ahi ding uhhi. 
			</verse>
			<verse book="58" chapter="6" verse="10">Pasian, a manloin gamta ngeilo ahih manin na Christian pihte uh a beisa hunah na huhna uh leh tudongin na huh laina uh tawh ama-a' dingin na nasepna uh leh amah na itna uh na lahnate uh hong mangngilh hetlo ding hi.
			</verse>
			<verse book="58" chapter="13" verse="16">Khatlekhat tungah thuhoih kibawlin na kihuh ding uh mangngilh kei un. Hihbang gamtatnate pen Pasian a lungkimsak thei biakna a hihi.
			</verse>
			<verse book="59" chapter="1" verse="17">A hoih thu leh na khempeuh, Pasian kiang panin hong pai hi a, vantung khuavak a Piangsakpa ahih manin amah kikheel ngeilo a, amah a kihei manin khua zong mial tuanlo hi.
			</verse>
			<verse book="59" chapter="1" verse="27">Pa Pasian in a siangtho biakna citakin a ngaihsut thu in: Tagahte leh meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna a hihi.
			</verse>
			<verse book="59" chapter="2" verse="15-18">Gentehna-in, na mipih khat peuhpeuh uh annek tuidawn, nikten' puansilh neiloin haksapi-in om hen la, 16 note khat peuhpeuh in, ama pumpi kisapna bangmah pialopi-in, "Khualum gilvah takin om in," ci mawk lel le uh cin bang phattuamna om ding ahi hiam? 17 Tua ahih ciangin gamtatna in a zuilo upna guak pen a si a hihi. 18 Ahi zongin mi khatpeuh in, "Mi khat in upna nei a, adang khat in gamtatna nei hi," ci zenzen leh, gamtatna in a zuilo upna hong lak dih in; keimah in ahih leh ka upna ka gamtatna tawh ka hong lak ding hi, ka ci ding hi. 
			</verse>
			<verse book="60" chapter="4" verse="10">Pasian' piak na a zatsiamte bangin Pasian' kiang panin na ngah uh nate, midangte' phattuamna dingin na zang un.
			</verse>
			<verse book="62" chapter="3" verse="17">Mi khat hau mahmah hen la, a Christian mipih a cimawhte mu napi-in huhna bangmah pianuam hetkei leh, banghangin amah in Pasian ka it hi, ci thei ding ahi hiam? 

			</verse>
		</category>
		<category id="94">
			<verse book="1" chapter="1" verse="26-27">Tua ciangin Pasian in, "Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, leh leitunga a bokvakte khempeuh tungah ukna neisak ni," a ci hi. 27 Tua ahih ciangin Pasian in ama lim bangin mihing piangsakin, Pasian' lim bangin amah a piangsak hi. Amah in pasal leh numei a piangsak hi.
			</verse>
			<verse book="1" chapter="9" verse="6">Mi a that peuhmahte pen, midangte in amah that ding hi. Banghang hiam cihleh Pasian in ama lim bangin mi bawl hi.
			</verse>
			<verse book="2" chapter="21" verse="10">Amah in zi dang khat a lakthuah leh, a zi masa' annek, a puansilh, ahih kei leh lupkhopna ding thuneihna khiamlo ding hi.
			</verse>
			<verse book="3" chapter="19" verse="14-15">Note in bilngongte phuisam loin, mittawte' mai-ah a puk theihna ding na na koih kei ding uh a, note in na Pasian uh na zahtak ding uhhi; kei pen { Topa } ka hihi. 15 "Note in thukhenna-ah thu a tangloin na khen kei ding uhhi. Mizawngte langgen loin, a liante' thu zuiloin, thumanna tawh na vengte uh thu na khen ding uhhi.
			</verse>
			<verse book="3" chapter="19" verse="33-34">"Na gamsung uhah note lakah khualmi khat hong peem leh, ama tungah a manloin na gamta kei ding uhhi. 34 Note lakah a hong peem khualmite tualsung mi mah bangin na ngaihsun ding uh a, nomau mah bangin amaute na it ding uhhi; Banghang hiam cihleh note pen Egypt gam sungah khualmi na hi ngei uhhi; kei pen { Topa } na Pasian uh ka hihi.
			</verse>
			<verse book="3" chapter="25" verse="39">"Na gei-a om na sanggampa zawngin, nangma tungah amahmah hong kizuak leh, sila bangin na na semsak kei ding hi.
			</verse>
			<verse book="4" chapter="15" verse="15">Mihonpi-a' dingin ngeina khat om ding a, note leh note' lakah hong peem mi-a' dingin tawntung ngeina khat na khang tawntungun om ding hi. { Topa' } mai-ah note leh peemta mite na kibang ding uhhi.
			</verse>
			<verse book="5" chapter="1" verse="16-17">"Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat leh a sanggampa ahi a, amah tawh a om khualmipa tawh ahi zongin thu a mantakin khen un. 17 Thukhenna-ah angvan na nei kei ding uhhi. A neu leh a liante a kibangin a thu na ngai ding uh a, maitang zahtak tuam na nei kei ding uhhi. Banghang hiam cihleh thukhenna pen Pasian-a' a hihi. Note-a' dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi. 	
			</verse>
			<verse book="5" chapter="22" verse="30">Mi khat in a pa' zidangte ten'pihlo ding a, a pa-a' ahi numei tawh mawhlo ding hi.
			</verse>
			<verse book="5" chapter="25" verse="4">"Bawng in an a cil laitakin a muk na tuam kei ding uhhi.
			</verse>
			<verse book="5" chapter="27" verse="20">‘Amah in a pa' tungah maizumna tun' ahih manin, a pa' zidang tawh a lumkhawm mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.
			</verse>
			<verse book="9" chapter="10" verse="25">Tua ciangin Samuel in kumpipa' thuneihna leh a nasepte mite kiangah gen a, amah in tuate laibu khat sungah gelhin Topa' mai-ah a koih hi. Tua ciangin Samuel in mi khempeuh amau' inn ciatah a ciahsak hi.
			</verse>
			<verse book="10" chapter="8" verse="15">Tua ahih ciangin David in Israel-te khempeuh uk a, a mite khempeuh tungah thutang leh thuman a zang hi.
			</verse>
			<verse book="10" chapter="13" verse="10-21">Tua ciangin Ammon in Tamar kiangah, "Na khut tung panin ka nek theihna dingin inndei sungah an hong paipih in," a ci hi. Tamar in a bawlsa mohphengte la-in inndei sung a sanggampa Ammon kiangah paipih hi. 11 Ahih hangin amah in a nek dingin ama kiang nai-ah a paipih ciangin, amah in tua numei lenin ama kiangah, "Hong pai in; kei tawh hong lum in ka sanggamnu aw," a ci hi. 12 Amah in dawngin, "Hilo hi, ka sanggampa aw, kei hong thatang hih kei in; Banghang hiam cihleh Israel sungah tua bangin kigamta lo hi. Hih bangin hai gamtat lua kei in. 13 Keimah in ka maizumna koi-ah seelcipzo ding ka hi hiam? Nang zong, Israel-te sungah mihai luate khat bang na hi ding hi. Tua ahih ciangin tu-in kong thum hi, kumpipa kiangah gen in; Banghang hiam cihleh amah in nang-a' dingin kei hong khaktanlo ding hi," a ci hi. 14 Ahih hangin amah in a thugen ngailo hi. Amah sangin hatzaw ahih manin thatanghat thu tawh hihin amah luppih hi. 15 Tua ciangin Ammon in nakpi takin Tamar mudah hi. Amah in a cil-a a itna zah sangin a muhdahna lianzaw hi. Tua ahih ciangin Ammon in ama kiangah, "Ding in, paikhia in," a ci hi. 16 Ahih hangin a numei in ama kiangah, "Hilo hi, ka sanggampa aw; Banghang hiam cihleh kei nong sawlkhiatna pen kei tungah nong hihsa thu sangin lianzaw hi," a ci hi. Ahih hangin a thu ngailo hi. 17 Amah in a nasem tangvalpa samin, "Ka omna panin hih numei koihkhia in la, ama nungah kongkhak kalh in," a ci hi. 18 Tuanu in puantualpi ban nei khat silh hi; Banghang hiam cihleh kumpipa' tanute in tua bangin puan silh hi. Tua ahih ciangin a nasempa in tuanu koihkhia-in ama nungah kongkhak kalh hi. 19 Tua ciangin Tamar in a lu tungah vut koihin ama silh puantualpi bansau balkek hi. Tua ciangin a lu tungah a khut koihin paikhia a, a paikawmin a gingin a kap hi. 20 Tua ciangin a sanggampa Absalom in ama kiangah, "Na sanggampa Ammon in nang hong bawlsia ahi hiam? Bangbang hita leh kilungnuamsak in, ka sanggamnu aw; amah pen na sanggampa ahi hi; hih thu na lungsimah koih kei in," a ci hi. Tua ahih ciangin a sanggampa Absalom' inn-ah Tamar lungzuang khawngai-in a om hi. 21 Kumpi David in hih thute khempeuh a zak ciangin heh mahmah hi.
			</verse>
			<verse book="10" chapter="15" verse="4">Tua thamloin Absalom in, "Gamsungah kei thukhen hi leng! Thu ahi a, a hang khat peuhpeuh ahi zongin a nei mi peuhmah kei kiangah hong pai ding a, keimah in ama tungah thu a tangin ka khen ding hi," a ci hi.
			</verse>
			<verse book="19" chapter="82" verse="3">A ginalo mite leh pa a neilo mite tungah thuman unla, a thuakte leh a cimawhte' thu a manin khen un.
			</verse>
			<verse book="19" chapter="94" verse="20-23">Sihna ding ngeina a bawl, a gilo gam ukte, nang tawh kipawl ding ahi hiam? 21 Amaute in thuman mihoihte thah sawm uh a, a mawhbaanglo mite sihna thuaksak uhhi. 22 Ahih hangin { Topa } pen keima munkip, keima Pasian, ka belh suangpi a suak khinta hi. 23 Amah in amau' mawhnate amau' tung mahah tungsak kikin, a gitlohna hangun amaute a maimangsak ding hi. { Topa, } i Pasian in amaute maimangsak ding hi.  
			</verse>
			<verse book="20" chapter="14" verse="31">Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna a hihi.
			</verse>
			<verse book="20" chapter="22" verse="2">A hau a zawng a kilamdan'na omlo a, a nih tuakun { Topa' } bawlsa ahi uhhi.
			</verse>
			<verse book="20" chapter="29" verse="7">Midikte in mi cimawhte-a' ding thu khual uh a, migilote in tua bang thukhualna theilo uhhi.
			</verse>
			<verse book="20" chapter="31" verse="8-9">Thu a gen theilo mite-a' dingin thu gensak in la, a huh ding a omlo mite pan'pih in. 9. Amau-a' ding thu genin thu a tangin khen in la, a zawng a cimawh mite amau-a' dingin a kilawm hamphatna ngahsak in.
			</verse>
			<verse book="23" chapter="1" verse="17">Gamtat hoih ding kisin un. Thumanin gamta unla, kinetniamna kheel un. Pa neilote hu unla, meigong numei pan'pih un, ci hi.
			</verse>
			<verse book="23" chapter="5" verse="23">Mimawhte sumgolh tawh khah a, midikte a mawhsakte in gimna ngah ta hen!
			</verse>
			<verse book="23" chapter="10" verse="1-2">A cimawhte' thutang kimlai hei khiatsakin, keima mite sungah a zawngte' thuman sutkhia-in, meigong numeite' neihsa amau-a' ding a suahtheihna ding leh pa neilote' neihsa amau' nek dingin a bawl theihna dingun a manlo thukhensatna pia a, nenniamna thu a gelhte in gimna ngah ta uh hen!
			</verse>
			<verse book="23" chapter="13" verse="12">Mihingte pen kham hoihte sangin a hoihzaw, minam pen Ofir gam khamte sangin a hoihzaw-in ka bawl ding hi.
			</verse>
			<verse book="24" chapter="5" verse="28">Gitlohna lamah a hun bek a theithei kei uhhi. Tagah mite' phattuamna ding khualloin thu a manlopi-in khen uh a, mizawngte' tungah thumanlo uhhi.
			</verse>
			<verse book="30" chapter="1" verse="13">{ Topa } in hih bangin ci hi: Ammon mite thumvei a khialh khit, a liveina hangin pelloin amaute gim ka pia ding hi. Banghang hiam cihleh amaute in huaihamin gam a deihthuah manun Gilead gam simgawp uhhi.
			</verse>
			<verse book="30" chapter="2" verse="6-8">{ Topa } in hih bangin ci hi: Israel mite thumvei a khialh khit, a liveina hangin pelloin amaute gim ka pia ding hi. Banghang hiam cihleh amaute in leiba a loh zawhloh man bekun midik kimlai zuak uh a, khedap bu khat man a loh zawhloh man bekun mi cimawhte sila-in a zuak uhhi. 7 Amaute in mizawngte' lutang leivui lakah tuancil uh a, keima min siangtho a ninsak dingin biakinn-a numei paktatte kiangah tangvalte leh papite a pai uhhi. 8 Biakna tau gei khempeuhah amaute lum uh a, sum leitawina hangin a puan kepsakte uh a phah uhhi. Amaute in a Pasian uh' biakinn sungah leibate kiang pan a laksak uh leenggahzu a dawn uhhi.
			</verse>
			<verse book="30" chapter="5" verse="7">Thutang lumletin thuman mite lei a den'na, note-a' dingin bangzahin nasia ding ahi hiam?  
			</verse>
			<verse book="30" chapter="5" verse="10-13">Note in thukhen zumah thutang a deihpa na mudah uh a, thuman a genpa na hua uhhi. 11 Note in mizawngte tuancilin, a an neihteng khempeuh uh laksak na hih manun, suangseek inn na lam hangun tua suang innsungah na tengkha kei ding uh a, leenggui lo hoih na neih hangun a leenggahzu na dawnkha kei ding uhhi. 12 Banghang hiam cihleh na khialhna tampite uh leh na mawhna tampite uh a vekin ka thei khin hi. Thuman mite gimsakin, sumgolh na la uh a, thukhenna zumah mizawngte' thu a manin na khen kei uhhi. 13 Tua ahih manin hih bang hunsiat hun laitakin thu ngaihsun thei mite, pauloin a om khikhe, lamdang sak ding hilo hi.	
			</verse>
			<verse book="30" chapter="8" verse="4-7">Mi cimawhte tuancil gawpin, gamsung mizawngte a susiagawp mite aw, hih thu ngai un: 5 Note in na lungsim sung uhah, "I ante i zuak theihna dingin zumkhak hun bei ding i ngaklah hi. I mangbuhte i zuaktheihna dingin cik ciangin Sabbath ni bei ding ahi hiam? I antehna seu neuseekin sum tampi i ngen nuam a, tawikhaina manlo zangin a hong leite i khem nuam hi. 6 Khedap bu khat man dingin mizawngte sila-in i zuak nuam a, i mangbuh hoihlote sum tampi i khawng nuam hi," na ci uhhi. 7 { Topa, } Israel Pasian kiciam a, "Na gamtatsiatnate uh ka mangngilh ngei kei ding hi.
			</verse>
			<verse book="33" chapter="6" verse="8">Mun khempeuhah a om no mihingte aw, Topa in a hoih nate hong gen khinzo hi. Topa in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian' thu man' ding a hihi.
			</verse>
			<verse book="38" chapter="7" verse="9">"Note in thu a tangin khenin, khatlekhat tungah itna leh hehpihna kilakin,
			</verse>
			<verse book="39" chapter="3" verse="5">Vanglian { Topa } in hih bangin ci hi: "Note tungah thukhen dingin ka hong pai ding hi; ai tawite, numei tawh a mawhte, a manlopi-a teci pangte, numeite' thaman piakna-ah khemna a zangte; meigong, tagah, leh gamdang mite a zawhthawh bawlte, leh kei hong zahtaklo mi khempeuhte' langkhatah thakhatin teci pangin thu ka khen ding hi. 
			</verse>
			<verse book="41" chapter="12" verse="40">Meigong numeite tungah nuamtaksa-in a neihsate laksakin zangmang uh a, mite in mihoih a saktheihna ding uh a deihna hangun thu saupipi a ngen uhhi. Amau' kineihkhemna tawh kizui-in a gimthuak ding uh lianzaw ding hi," a ci hi.
			</verse>
			<verse book="43" chapter="13" verse="34">Note tungah ka hong piak thak thu in: Note khatlekhat na ki-it ding uh a hihi. Note ka hong it mah bangin note khatlekhat na ki-it un.
			</verse>
			<verse book="45" chapter="2" verse="11">Banghang hiam cihleh Pasian in kuamah deidan loin mi khempeuh tungah a kibangin thu a khen hi.
			</verse>
			<verse book="45" chapter="9" verse="8">Tua ahih manin leitung ngeina tawh a suak tate pen Pasian' ta hilo a, Pasian' thuciamna tawh kizui-a a suakte bek suanlekhak taktakin a kisim pan hizaw hi.
			</verse>
			<verse book="46" chapter="7" verse="3">Pasal in a zi a luppih dingin a kilawm zahin luppih ding a, a zi in zong a pasal a luppih dingin a kilawm zahin a luppih ding a hihi.
			</verse>
			<verse book="48" chapter="3" verse="28">Tua ahih manin Jew mi leh Gentail mi, sila leh sila a hilo, numei leh pasal cih bangin kideidanna om nawnlo a, note khempeuh Christ tawh na kipawlna hangun pawlkhat hi-in, a kibangkim na hi uhhi.
			</verse>
			<verse book="51" chapter="3" verse="11">Tua ahih manin Gentail mi leh Jew mi, vun-at mi leh vun-atloh mi, khuapi mi leh khuaneu mi, sila leh sila a hilo, cih bangin a kilamdan'na omlo a, Christ pen mi khempeuh-a' ding hi thei a, thu khempeuh-a' ding hi thei a, thu khempeuhah amah bek a hihi. 
			</verse>
			<verse book="51" chapter="3" verse="19">Pasalte aw, na zite uh it unla, amaute tungah ngongtat kei un.
			</verse>
			<verse book="59" chapter="2" verse="8-9">Laisiangtho sungah, "Nangmah na ki-it bangin na vengte na it in," ci-in a genna Topa' Thukham zui le uh cin a hoih hi pah hi. 9 Ahi zongin mi na deidan uh leh note a khial na hi uh a, Thukham a palsat na hi veve uhhi.
			</verse>
			<verse book="59" chapter="5" verse="1-6">A haute aw, tu-in ka thugen hong ngai dih un. Note tungah a hong tungding lungkhamna hangin kapin thum un.n 2 Na neihsate uh muattumta a, na puante uh nget in netum khinta hi. 3 Na ngun leh na khamte uh kekseu khinta hi. Hih kekseuna pen note langah teci suak a, mei in a kattum bangin na sa uh hong netum ding hi. Hih a hun nunung ciangin tu-a bangin a piang dingin neihsa a khol na hi uhhi. 4 Na lo uh a hong khawhsakte a thaman pialo na hih manun tu-in amaute' phunna za un. Anla dingin na sawl uh mite' phunna Vanglian Topa in za khinta hi. 5 Hih leitung na nuntak sungun uang nekin na noptat mahmah uhhi. Note hong kigawh hun ding kigin'na-in a kithausak phitphet na hi uhhi. 6 A thuman mite mawhsakin na that uh a, amaute in na thu uh hong nial zolo uhhi. 
			</verse>
			<verse book="60" chapter="2" verse="18">Nasemte aw, na tote uh thu na mang un. A thudik a migi na tote bek uh a zahtak hiloin a gilo na tote uh thu zong na mang un.
			</verse>
			<verse book="62" chapter="2" verse="2">Tua Zeisu hangin eite' mawhna hong kimaisak a, eite-a' ding bek hiloin leitung mi khempeuh' mawhna zong a maina ding a hihi.

			</verse>
		</category>
		<category id="95">
			<verse book="2" chapter="23" verse="5">Nangmah a hong mudahpa' la a van tawh a puk na muh leh a la tawh amah na nusia kei ding a, tua la phot toh ding na huh ding hi.
			</verse>
			<verse book="2" chapter="30" verse="14">Mi simna-ah a kihel, kum sawmnih panin a tungsiah peuhmah in { Topa' } tungah biakna pia ding hi. 
			</verse>
			<verse book="3" chapter="19" verse="32">"Note, sam kangte' mai-ah na kun ding uh a, puteekte' maitang zahtakin, na Pasian uh na kihta ding uhhi; kei pen { Topa } ka hihi.
			</verse>
			<verse book="4" chapter="1" verse="2-3">"Nang leh Aaron in Israel mihonte khempeuh a innkuankuan, a behbehin, pasal peuhmah a milipin a phazah sim un. 3 Israel sungah kum sawmnih panin a tungsiah a pha, galdo dingin a kuan thei ding mi khempeuh a honhonin na sim ding uhhi.
			</verse>
			<verse book="4" chapter="8" verse="24-25">"Hih pen Levi mite tawh a kisai thu a hihi. Kum sawmnih leh kum nga pan a tungsiah a phate, kikhopna buk nasepna sungah na a sem dingin hong pai ding uhhi. 25 Kum sawmnga a phak uha kipan nasepna panin amau kihemkhia-in na sem nawnlo ding uhhi.
			</verse>
			<verse book="4" chapter="14" verse="29">Na luanghawmte uhhih gamlakah lum ding hi. Note khempeuh, kum sawmnih pan a tungsiah, kei hong phunsante,
			</verse>
			<verse book="5" chapter="4" verse="2">{ Topa } na Pasian un hong piak ahi keima hong thugente na zuih theihna dingun no kong thupiakte behlap loin, zong na khiam kei ding uhhi.
			</verse>
			<verse book="8" chapter="4" verse="15">Amah pen nang-a' dingin na nuntakna a hong piakik, leh na khanghamna-ah hong vakpa hi ding hi; Banghang hiam cihleh, tapa sagih sangin a thupizaw, nangmah hong it na monu' neih tapa ahi hi," a ci uhhi.
			</verse>
			<verse book="9" chapter="2" verse="26">Tu-in naupang Samuel a pumpi khangin { Topa } leh mite' maipha a ngahtoto hi.
			</verse>
			<verse book="14" chapter="25" verse="5">Tua ciangin Amaziah in Judah mite khawm a, a tul-a ukte leh a za-a ukte' khutnuai-ah Judah mite leh Benjamin mite a behbeh, a pawlpawlin a koih hi. Amah in kum sawmnih leh a tungsiah a pha mite khawm a, galsim dingin a hoih, teipi leh lum a zang thei, a kitengkhia mihing tul za thum a pha hi.
			</verse>
			<verse book="15" chapter="3" verse="8">Amaute, Jerusalem khua-a Pasian' biakinn-ah a hong ciahkik uh a kum nihna, tua kum a kha nihna sungin Shealtiel' tapa Zerubbabel leh Jozadak' tapa Jeshua, nasep kipan uh a, a Israel mipihte, siampite, Levi mite, leh salsuahna panin Jerusalem-ah a hong ciahkik mite khempeuh in zong a huh uhhi. Amaute in Levi mite kum sawmnih panin a tungsiah peuhmah { Topa' } biakinn sungah biakna nasepte a vaan dingin a seh uhhi.
			</verse>
			<verse book="18" chapter="6" verse="24">"Hong hilh thei le uh cin, pauloin ka ompah ding hi. Ka khialhna hong theitelsak dih un.
			</verse>
			<verse book="18" chapter="12" verse="12">"Khanghamte in pilna nei a, nuntak saute in thu theitel uhhi.
			</verse>
			<verse book="18" chapter="15" verse="10">Na pa' pian'ma-a a piang puteek samkangte' tung panin kote in ka pilnate uh a ngah ka hi uhhi.
			</verse>
			<verse book="18" chapter="32" verse="4-9">Elihu ahih leh amaute lak panin a khangno pen ahih manin adangte a pau kim khit mateng bangmah pauloin a om hi. 5 Ahi zongin hih mihing thumte in Job a dawn' theihloh a muh ciangin a hehna thuakzo nawnlo hi. 6 Tua ahih ciangin Buz-te beh Barakhel' tapa Elihu in thu gen ding hong kipan a, "Kei a khangno lai hi-in, note a khangham na hih manun, ka ngaihsutna note lakah kong gen ngam kei hi. 7 No a khangham zawte in thu a gen ding kilawm hi, ci-in ka ngaihsun hi. 8 Ahi zongin mihingte tungah a hong tung pilna pen Vanglian Pasian' kha in a hong piak a hihi. 9 Khanghamna in mi pilsaklo a, thuman zong theisak tuanlo hi.
			</verse>
			<verse book="19" chapter="15" verse="1-5">{ Topa } aw, na biakinn sungah kua om ding ahi hiam? Na mual siangtho tungah kua teng ding ahi hiam? 2 Paubaang loin gamta-in, a manin na sem a, lungsim tak a gen mi, 3 mi gensia loin, a lawmte tungah siatna bawllo a, a vengte a mawhsaklo mi, 4 migilote thusimlo a, ahi zongin { Topa } a zahtakte a pahtawi mi, ama natna ding nangawnah a ciampello mi, 5 ama sum a meetin a khalo, thutang mite a langpan'lo, golhguk a lalo mite teng ding uhhi. Hih bangin a gamtate pen ling ngeilo ding hi.
			</verse>
			<verse book="19" chapter="19" verse="14">{ Topa, } ka belh suangpi leh keimah hong tankhiapa aw, ka kammal leh ka lungsim ngaihsutnate nangma muhna-ah a san'huai suaksak ta in!
			</verse>
			<verse book="19" chapter="34" verse="14">Siatna panin kihemkhia in la, a hoih bawl in. Kilemna ding hanciam in la, na phak mateng delh in.
			</verse>
			<verse book="19" chapter="37" verse="1-2">Migilote' hangin kilungsosak kei in la, a manloin a gamta mite en' dingin ngaihsun kei in. 2 Banghang hiam cihleh lopa bangin amaute vulpak ding uh a, lokung hingte bangin keutum ding uhhi. 
			</verse>
			<verse book="19" chapter="37" verse="8">Hehna panin kikham in la, sinsona nusia in. Nangmah kilungso tawmsak ke'n; tua in siatna bekah a hong paipih hi. 
			</verse>
			<verse book="19" chapter="37" verse="25">Thuman mi a kinusiacip, a suanlekhakte ngen tawmin a kivak, ka neu lai-a kipanin tu-a ka teek hun ciangdong ka mu ngei nai kei hi.
			</verse>
			<verse book="19" chapter="45" verse="7">thuman deihin gitlohna na mudah hi. Tua ahih ciangin Pasian ahi, nangma Pasian in na khan'gualte tungah a kikhai to-in lungdamna sathau nang hong nilhzo a,
			</verse>
			<verse book="19" chapter="82" verse="3-4">A ginalo mite leh pa a neilo mite tungah thuman unla, a thuakte leh a cimawhte' thu a manin khen un. 4 A ginalo mite leh a cimawh mite hon unla, migilote' khutsung panin amaute honkhia un," a ci hi.
			</verse>
			<verse book="19" chapter="101" verse="3-4">A sia na peuhmah ka deih kei ding hi. Lamkhial mite' nasepna ka mudah a, tuate tawh ka kisukha kei ding hi. 4 Lungsim kawina ka deih hetkei a, siatna, ngaihsutin zong ka neikha kei ding hi.
			</verse>
			<verse book="19" chapter="119" verse="30">Thuman lampi ka teel khin a, na biakna ngeina kipte ka deih hi.
			</verse>
			<verse book="19" chapter="119" verse="104-105">Na thuhilhnate hangin thu theihtelna ka ngah hi. Tua ahih ciangin a manlo lampi khempeuh ka mudah hi. 105 Nangma thu pen lam hong lak ding meivak hi a, ka paina lampi-ah khuavak a hihi.
			</verse>
			<verse book="20" chapter="1" verse="1-6">David' tapa, Israel kumpi Solomon' paunakte: 2 Mite in pilna leh thuhoihte a phawk theihna ding, khiatna thuk a nei kammalte a theih theihna ding. 3 A hoihin a pil gamtat theihna ding, thuman, thutang, a kilawmin a gamtat theihna ding. 4 Thuthei nailote in a theihna ding, khangnote in pilna leh thu ngaihsut theihna a ngahna ding. 5 Mi ciimsate ciimsak semsemin, mi pilsate pilsak semsemin, 6 paunakte leh thugentehnate hoihtakin thei-in, mipilte' kampau leh a thugente uh a theihna ding a hihi.
			</verse>
			<verse book="20" chapter="3" verse="27-30">Na hihzawh ding ahih nak leh midangte' kitangsapna huh tawntung in. 28 Na vaihawmsak theihpah ding thute ahih nak leh, zingciangin hong paikik in, ci-in a hun sotto kei in. 29 Nangmah hong muangin nangma nai-ah a hong teng na vengpa, gim a ngahna ding bangmah vaihawm kei in. 30 Nangma tungah siatna bangmah a hong bawllo, mi khatpeuh tawh thu omlopi-in kimawk tot kei in.
			</verse>
			<verse book="20" chapter="8" verse="5">Ngaihsut kicing nailote aw, na lungsim uh khanghamsak un. Mihaite aw, thu ngaihsun un.
			</verse>
			<verse book="20" chapter="9" verse="9">Mipilte thuhilh lecin pil semsemna-in nei ding a, thuman mite thuhilh lecin a thutheihna uh khang semsem ding hi.
			</verse>
			<verse book="20" chapter="12" verse="16">Mihaite in a hehna uh langsakpah uh a, mipilte in a hehna uh ipzo hi.   
			</verse>
			<verse book="20" chapter="13" verse="6">Thumanna in midikte hu a, gitlohna pen mawhneite' pukna a hihi.
			</verse>
			<verse book="20" chapter="17" verse="11">Thusia bekbek a deih tawntung migilote kiangah, a gilo kamtaipa bangin sihna tung ding hi.
			</verse>
			<verse book="20" chapter="18" verse="13">A thu za khin nailopi-in dawn'kikna pen haina leh maizumna a hihi.
			</verse>
			<verse book="20" chapter="19" verse="2">Thuthei lopi-in lawpluatna hoihlo a, mawk nawhtatna in lungkhamna piangsak thei hi. 
			</verse>
			<verse book="20" chapter="19" verse="11">Pilna in mi lungduaisak a, mi' hong hehsaknate kiphawkmawh bawlna in minthan'na a hihi. 
			</verse>
			<verse book="20" chapter="19" verse="25">Thu theilote in satna bek tawh pilna ngahzo a, thungaihsun theite in taina lel tawh pilna ngahzo uhhi.
			</verse>
			<verse book="20" chapter="22" verse="28">Na pu na pate' phuhsa gisuang cikmah hunin khin kei un.
			</verse>
			<verse book="20" chapter="24" verse="28-34">Thu kician omlopi-in na vengpa' langkhatah teci pang kei in la, amau' siatna dingin zuauthu gen kei in. 29 Kei tungah hong bawl bangin kei zong ka bawl ding a, ama hong hihna bangin ka thuk ding hi, cikha kei in. 30 Mi thadahpa' lo gei-ah ka va pai a, mihaipa' leenggui lo ka va nawkkha hi. 31 Limtakin ka et ciangin a lo ciing bupah kiak dim a, a leitang khempeuh lopa in khuhcip a, a umna a phungcian suangte kicim khin hi. 32 Tua bang ka muh ciangin thu ka lungngaingai a, thu manpha khat ka mukhia hi. 33 Tawmkhat ihmutna, tawmkhat lusukna, tawmkhat sung na seplohna, khutzepin ommawkna hangin 34 i tungah zawn'na hong tung a, cihmawhna in hong khuhcip hi.
			</verse>
			<verse book="20" chapter="26" verse="4-5">Mihaite' thudotna dawngdawng lecin nang zong amau mah bangin a hai na hi hi. 5 Mihaite a pilin a kingaihsut khaklohna dingin amau' haina tawh kizui-in dawng zaw in.
			</verse>
			<verse book="20" chapter="26" verse="17">Eite tawh a kisailo kitotna sunga kiphumna pen ui ommuang khat a bil-in i kaihsak tawh kibang hi. 
			</verse>
			<verse book="20" chapter="27" verse="2">Midangte in hong phat lohbuang nangmah kiphattawm kei in. Khual mite in hong phat lohbuang nangma kamin kiphattawm kei in.
			</verse>
			<verse book="21" chapter="7" verse="5">Mihaite in pahtawina la hong sak sangin mipilte' hong taina hoihzaw hi.
			</verse>
			<verse book="21" chapter="7" verse="9">Heh pahpah kei in; hehna a haihuai a hihi.
			</verse>
			<verse book="21" chapter="7" verse="20-22">A manin a gamta, a khial ngei hetlo, leitungah mi khat zong om hetlo hi. 21 Mi' gen khempeuh thudon kei in. Na nasempa' hong samsiatna na zakha ding hi. 22 Nang zong midang na samsiat zelzelna teltakin na kithei hi. 
			</verse>
			<verse book="21" chapter="10" verse="4">Nang tungah gam ukpa a heh leh na nasep za taisan pah kei in. Dai tak-a om hithiatna in khialhna lianpi maisak thei hi.
			</verse>
			<verse book="23" chapter="1" verse="17">Gamtat hoih ding kisin un. Thumanin gamta unla, kinetniamna kheel un. Pa neilote hu unla, meigong numei pan'pih un," ci hi.
			</verse>
			<verse book="23" chapter="1" verse="19">Note in utna lungsim nei-in thu na man' nak uh leh lei pana piang a gah hoihte na ne ding uhhi.
			</verse>
			<verse book="23" chapter="32" verse="8">Ahih hangin mipi lungsim a nei mi in na a hoihte geel a, thuhoih nate-ah a pang hi. 
			</verse>
			<verse book="25" chapter="3" verse="39">I mawhna hangin gim i thuak ciangin Banghangin phunphun ding ihi hiam?
			</verse>
			<verse book="33" chapter="7" verse="18">Singkung cidamte in gah ginalo gah ngeilo a, singkung ginalote in gah limci gah ngeilo hi.
			</verse>
			<verse book="40" chapter="5" verse="9">Kilemna ding deihin a hanciam mite in Pasian' tate cihna ngah ding uh ahih manin thupha ngah mi ahi uhhi.
			</verse>
			<verse book="40" chapter="5" verse="16">Midangte in na gamtatna hoihte uh a muh ciangin vantungah a om na Pa uh min a phat theihna dingun mite mai-ah na gamtat hoihna uh khuavak bangin na kilangsak un. 
			</verse>
			<verse book="40" chapter="5" verse="25">Nangma tungah mi khatpeuh lungkim loin zumah hong khiat leh, zum na tun' ma-un hun om lai-in na kilem pakna dingin hanciam in. Tua hi kei leh zum na tun' uh ciangin thukhente khutsung na tung ding a, thukhente in palikte khutsungah hong apin, palikte in thong sungah hong khum ding hi.
			</verse>
			<verse book="40" chapter="5" verse="37">Na gen peuhmah ahi ahih leh, ‘Hi,’ ci in la, a hilo ahih leh, ‘Hilo,’ cihna tawh kicingsak in. Tua bang hiloin kiciamna kam na zat ciangin Dawimangpa tawh kizomin thumanlo na hih lamtak hong kilang hi.
			</verse>
			<verse book="40" chapter="5" verse="48">Tua ahih manin vantungah a om na Pa uh a cingtaak mah bangin note zong lungsim citakin na cingtaakna ding uh na hanciam un. 
			</verse>
			<verse book="40" chapter="7" verse="6">"Uite tungah a siangtho nate pia kei un. Pia le uh cin hong pet zawsop ding hi. Vokte mai-ah na suangmanphate uh lot kei un. Lot le uh cin sikcip lel ding uhhi.
			</verse>
			<verse book="40" chapter="18" verse="15">"Na sanggamte uh na tung uhah hong khialh leh pai-in note gel bek theihin a khialhna va gen un. Na thu uh a hong man' leh na sanggampa uh a ngahkik na hi uhhi.
			</verse>
			<verse book="42" chapter="1" verse="80">Tua naungek a pumpi leh a lungsim siamna hong khang a, Israel mite lakah a kilaak hun matengin sehnel gamsungah a om hi.
			</verse>
			<verse book="42" chapter="2" verse="40">Tua naupang hong khangin hong thahat hi. Lungpilna tawh kidim a, Pasian in thupha a pia hi.
			</verse>
			<verse book="42" chapter="2" verse="52">Zeisu a pumpi leh a pilna khang a, ama gamtatna in Pasian leh mite a lungkimsak semsem hi.
			</verse>
			<verse book="42" chapter="6" verse="28">No hong phuisamte thupha na pia unla, no hong bawlsiate-a' ding thu na ngetsak un.
			</verse>
			<verse book="42" chapter="6" verse="45">Mihoihpa in a lungsim sunga thuhoih omteng hong suahkhia a, migilopa in a lungsim sunga a gitlohna teng hong suahkhia hi. Banghang hiam cihleh mite pen amau' lungsim sunga a om bangbang a hong paukhia uh a hihi.
			</verse>
			<verse book="43" chapter="3" verse="6-7">Mihing sung panin a suakte mihing mah hi bek a, Kha tawh a suakte pen kha mi a hihi. 7 Tua ahih manin, ‘Na suahkik ding ahi hi,’ ka hong cihna hangin lamdangsa kei in.	
			</verse>
			<verse book="44" chapter="17" verse="11">Thesaloni khuamite sangin Berea khuamite in mipi lungsim neizaw uhhi. Amaute in lawp mahmahna tawh Paul' thugente ngai uh a, Paul' thugente man taktak hiam ci-in a theihna dingun nisimin Laisiangtho a sim uhhi. 
			</verse>
			<verse book="44" chapter="24" verse="16">Tua ahih manin Pasian mai leh mite mai-ah lungsim kisuan'na a om hetlo dingin a tawntungin ka gamta hi.
			</verse>
			<verse book="45" chapter="1" verse="14-15">Nuntakna sang mite leh nuntakna niam mite, mipilte leh mihaite, a kuamah peuh ka huh ding ka tavuan ahih manin, 15 Rom khua-a a om note tungah zong Lungdamna Thu hilhding ka lawp mahmah hi.
			</verse>
			<verse book="45" chapter="5" verse="3-4">Haksatna i thuak laitak nangawnin i lungdam veve hi. Banghang hiam cihleh haksatna in thuakzawh hatna piangsak a, 4 thuakzawh hatna in Pasian' pahtakna hong ngahsak a, ama hong pahtakna in lametna lianpi hong neisak ahihna thu i thei hi.
			</verse>
			<verse book="45" chapter="8" verse="6">I ngaihsutna, i pumpi deihna uksak lehang sihna tawh kizom hi; i ngaihsutna, Khasiangtho uksak lehang nuntakna leh nopsakna tawh a kizom hi.
			</verse>
			<verse book="45" chapter="8" verse="28">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi.
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="45" chapter="12" verse="14-21">No a hong bawlsia mite, Pasian in thupha a piakna dingin thu ngetsak unla, tua bang mite samsia loin thupha piazaw un. 15 A lungdam mite lungdampih unla, a dah mite dahpih un. 16 Mi deidan loin a kibangin en un. Kiphasak loin mineute tawh kikhawlthei un la, kipilsak se kei un. 17 Midangte' gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. 18 Ahih theih laiteng mi khempeuh tawh na kilemna dingun hanciam un. 19 Lawmte aw, na hehna uh kuama tungah thukkik kei unla, Pasian' thukkik dingin koih lel un. Banghang hiam cihleh Laisiangtho sungah, "Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi," ci-in kigelh hi.  20 Tua ahih ciangin Lai Siangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un. 21 Tua ahih manin gitlohna kizosak kei unla, a pha gamtatna tawh gitlohnate a zo na hi ta un.
			</verse>
			<verse book="45" chapter="14" verse="12">Tua ahih manin a kuamah peuh in i gamtatna ciat Pasian' mai-ah a va kigentel ciat ding ihi hi.
			</verse>
			<verse book="46" chapter="2" verse="6">Ahi zongin kha thu lamah a khangham mite tungah pilna thu ka gen hi. Tua ka gen pilna pen tu-in a maimang kuankuanta ding hih leitung mite' pilna leh vangliatna thu hilo hi.
			</verse>
			<verse book="46" chapter="3" verse="3">Banghang hiam cihleh Pasian' deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uhhi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi.  
			</verse>
			<verse book="46" chapter="6" verse="1-8">Note khatlekhat thu na kineih uh ciangin Pasian' mi siangthote khensakzaw loin lawki thukhente' mai na kitun' ngam uhhi. 2 Pasian' mite in leitung mite' thu a khensakzaw ding ahihlam theilo na hi uhhiam? Note pen leitung mite' thu a khensak ding na hih uh ciangin tua bang thu neute khen theilo lawmlawm na hi uhhiam? 3 Eite pen vantung mite' thu nangawn a khensak ding ihih lamtak theilo na hi uhhiam? Tua ahih manin hih leitunga no' thu neuneute leltak na khentheih zawk kan ding uh a hihi. 4 Tua bang hinapi-in hih bang thu themthem hong pian' ciangin pawlpi sungah bangmahin a kisimlo mite' mai kitun'ding na hi uhhiam? 5 Note-a' dingin zumhuai mahmah hi. Note khatlekhat na kithu-neihnate uh a khenthei ding note lakah mipil khat beek om buang ding hi. 6 Tua hinapi, khatlekhat thu kineihin zum na kitun' uh a, lawki thukhente na khensak tazen uhhi.       7 Note khatlekhat zum na kitut mahmah uh zong a gina hetlo na hihna uh hong kilangsak hi. Banghangin thuakzaw mailo a, sum ngamzaw mailo na hi uhhiam? 8 Note khatlekhat kisu-in, khatlekhat na kisut zawsop uh a, na sanggamte teekteek nangawn uh tawh thu na nei uhhi.
			</verse>
			<verse book="46" chapter="13" verse="11">Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi
			</verse>
			<verse book="46" chapter="14" verse="20">Sanggamte aw, na thu ngaihsutnate uhah naupang bang kei un. Gitlohna lamah naupang bang unla, ahi zongin thu ngaihsutna-ah a khangham hi ta un.
			</verse>
			<verse book="46" chapter="14" verse="32-33">Pasian in eite ahi zelzul dingin a hong sam hilo a, hoihtak nuamtakin a om dingin a hong sam ahih manin Pasian' thu gen ding lawpna lungsim pen a gen dingpa a ki-ukzawh ding a kisam a hihi. Pasian' pawlpi mite khempeuh lakah a kizang ngeina ahih mah bangin,
			</verse>
			<verse book="46" chapter="14" verse="40">Na khempeuh a kilawm a kituakin na hih un. 
			</verse>
			<verse book="47" chapter="4" verse="16">Tua thu hangin ka lungkia tuankei uhhi. Kote' leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi.
			</verse>
			<verse book="47" chapter="6" verse="3">Ka nasepna uhah mite in mawhna hong zon'ding uh utlo ka hih manun kuamah ka nawngkaisak khaklohna dingun ka hanciam uhhi.
			</verse>
			<verse book="47" chapter="6" verse="6">Siangtho takin nuntakna, thu theihna, lungduaina, migitna, Khasiangtho' huhna, itna taktak neihna,
			</verse>
			<verse book="48" chapter="2" verse="20">Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi.
			</verse>
			<verse book="48" chapter="4" verse="3">Tua mah bangin eite zong kha thu-ah i neulai hun sungteng huihlak a uk vangneite' khutnuai-ah a om ihi hi.
			</verse>
			<verse book="48" chapter="5" verse="22-23">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi.
			</verse>
			<verse book="48" chapter="6" verse="1-2">Sanggamte aw, mi khatpeuh a gamta khial a om ciangin, Khasiangtho' deihna bangin a nungta note in tua a khialpa a manin a gamtatkik theihna dingin thunem zangin na huh un. Note in zong amah bangin ze-etna na tuahkhak lohna dingun na kikem un. 2 Thu haksa na tuah uh ciangin khatlekhat na kihuh un. Tua hi leh Christ' thukham a zui na hi uhhi.
			</verse>
			<verse book="49" chapter="2" verse="10">Eite a hong bawlpa pen Pasian hi a, Zeisu Christ tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite' omzia dingin a na ngaihsut kholhsa a hihi. 	 
			</verse>
			<verse book="49" chapter="4" verse="12-16">Hih nasep a tuamtuamte khempeuh a semdingin Pasian' mi khempeuh kigingkhol sakin Christ-a' dingin na semin Christ pumpi a khan'sak theihna ding deihna a hihi.  13 Tua hi leh Pasian' Tapa i theihna leh i thu upna-ah kithukhatin, eite a khangcing suakin, Christ' cingtaakna ciang i banto ding hi. 14 Tuahun ciangin thu upna lamah naupang ihi nawn kei ding a, mite khemin a khialsak theite' mutna hangin i suk hoi i to hoi nawn kei ding a, 15 itna lungsim tawh thutak genin, lutang ahi Christ tawh i kibat dongin i khangto ding hi. 16 Ama ukna mangin pumpi na a tuamtuamte a kituak takin kizom a, amaute limtakin a kizop dimdiamna hangin pumpi pen pumkhat a suak thei hi. Pumpi na a tuamtuamte in amau' sepding ciat hoihtakin a sep uh ciangin itna hangin pumpi khangin a cingtaak a suak thei hi. 
			</verse>
			<verse book="49" chapter="4" verse="22-24">Zuauna lungsim in a suksiat khitsa, nidangin na nuntakna ngei uh ahi na pian'lui uh paikhia unla, 23 na lungsim uh leh na ngaihsutna uh thaksuak sak un. 24 A thutang a siangtho ahihna thu, nuntakna mahmah panin a kilangsak, Pasian' pian'zia tawh kibangin a kibawl na ngeina thak uh bangin na nungta un.
			</verse>
			<verse book="49" chapter="4" verse="26-29">Na heh uh ciangin, tua hehna hangin khialkha kei unla, a tawntungin heh paisuak kei un. 27 Dawimangpa in hong suksiat theihna ding hun omsak kei un. 28 Guta ngeite in gu nawnloin, ama nuntakna ding thuman takin thalawhin, mizawngte zong a huhtheih laina dingin thatang tawh nasep ding kipan ta uh hen. 29 Na kiho uh ciangin kamguh zang kei unla, na pauna uh a za mite in phattuamna a ngahtheihna dingin na-in a kimang kam hoihte bek na pau un. 
			</verse>
			<verse book="49" chapter="5" verse="15">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un.
			</verse>
			<verse book="50" chapter="1" verse="6">Note sungah hih nasep hoih a hong pankhia Pasian in Zeisu Christ hong paikik hun ciangdong, mi cingtaak na hihna dingun hong huh ding hi, ci-in teltakin ka thei hi. 
			</verse>
			<verse book="50" chapter="1" verse="9-11">Note-a' ding deihsakna tawh thu ka hong ngetsak thu in: Note' lungsimah itna khang semsemin, a sia leh a pha a mantakin khenthei-in a hoihpen na teeltheihna ding uh a hihi. 10 Tua hi leh Christ hong paikik ni ciangin paubaan'na omloin a siangtho na hi ding uhhi. 11 Zeisu Christ in note mihoih a hong suahsak theihna leh mite in Pasian pahtawi-in a phattheihna thu, note' gamtat hoih in midangte tungah kilangsak ding hi.
			</verse>
			<verse book="50" chapter="2" verse="12">Tua ahih ciangin ka hong it sanggamte aw, note tawh ka hong omkhawm lai-in ka thu na hong man' tawntung uh mah bangin, tu-in note tawh ka hong omkhawm loh hun ciangin zong ka thu na hong man' ding uh thupizaw lai hi. Pasian kihtakna leh zahtakna tawh na ma uh nawt unla, amah in note hong hotkhiatna thu a cingtaak suaksak un.
			</verse>
			<verse book="50" chapter="2" verse="29-30">Christ nasepna-ah note in pumpi tawh na hong huhkim theihloh manun note' tangin amah in kei a hong huh manin a nuntakna hong pia-in sihlawh dektak hi. Tua ahih manin hihbang mite na zahtakbawl mahmah unla, Topa' nasem taktak hi, ci-in lungdam takin na limbawl un.
			</verse>
			<verse book="50" chapter="3" verse="12-15">Ahi zongin ka utna tungkhin ing, cingtaak khinta ing, a ci ka hi kei hi. Christ Zeisu in kei-a' dingin a hong sepsak hamphatnate kimtakin ka ngahtheihna dingin a hanciam lai ka hihi. 13 Sanggamte aw, tua hamphatna a ngah khinin ka kingaihsun kei hi. Tua ahih manin a beisa thute mangngilh bawlin mainawtin ka hanciam a, 14 Christ Zeisu nasepna tawh vantung nuntakna-ah Pasian' hong sapna ahi hamphatna ka ngahtheihna dingin, a kung lam zuanin tangtakin ka tai hi. 15 Kha thu-ah a khangham eite in hihbang lungsim pua ciat ni. Hihbang lungsim a neilo i omkhak leh zong, Pasian in a kitel takin hong kilangsak ding hi.
			</verse>
			<verse book="50" chapter="4" verse="8">Sanggamte aw, a tawpna-ah ka hong gennop thu in, a hoih leh a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, leh a pahtakhuai thute a hihi.
			</verse>
			<verse book="50" chapter="4" verse="11-13">Bangbangin om ta leng a lungkim thei dingin a kisinsa ka hih manin hihbang ka hong gen ciangin ka kitangsapna a hong pulak nuam ka hi kei hi. 12 Cihmawhna leh cihtheihna a sinsa ka hihi. Tua ahih manin ka hau a ka zawng zongin, ka vah a ka kial zongin, koi mun koi mun hita lehah a lungkimthei dingin a kisinsa ka hihi. 13 Christ in a hong piak vangliatna tawh hihte khempeuh nawkzawhna ding thahatna a nei ka hihi.  
			</verse>
			<verse book="51" chapter="2" verse="2">Note, lungsim han'na tawh kidimin, thu a man taktakin na theihna hangun lungkip takin omin, itna tawh pumkhat na suahtheihna ding uh ka deihna a hihi. Tua hi leh Pasian' thusim ahi Christ mahmah na thei ding uhhi
			</verse>
			<verse book="51" chapter="2" verse="6-8">Note hong honpa dingin Topa Christ na sansa uh ahih mah bangin amah tawh hoihtakin kipawlin nungta un. 7 Note tungah a hong kihilhsa bangin ama sungah zungthuk kha unla, ama deihna bangin nungta-in, na upna uhah khauh semsemin, lungdam takin om un. 8  Christ thu tawh a kituak lopi-in, tangthu tuanthu ahi a, huihlak a ukte' thu siksanin ahi zongin, bangmahin a kimanglo leitung pilna tawh mite' khemsa-in sila na suahkhak lohna dingun kingaihsun un.
			</verse>
			<verse book="51" chapter="3" verse="12">Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh a hihi.
			</verse>
			<verse book="51" chapter="3" verse="23">Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un. 
			</verse>
			<verse book="51" chapter="4" verse="5-6">A pualam mite tungah a kilawm a kituakin gamta unla, hunhoih na ngah khempeuh uh na valkhongsak ngei kei un. 6 Kam na pau uh ciangin mi' zaknop, mi' ngaihnop dingin na pau un. Tua hi leh na kihopih uh mite khempeuh-a' dingin phattuamna a nei kam a pau na hi ding uhhi.
			</verse>
			<verse book="51" chapter="4" verse="12">Zeisu Christ nasem, note' makai Epafras in zong hong hopih hi. Pasian' deihna bangin note nungta-in, lungsim khanghamin kiptakin na omtheihna dingun amah in thu hong ngetsak tawntung hi.
			</verse>
			<verse book="52" chapter="4" verse="11">Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, leh note' nuntakna ding na na sepna ding uh hanciamin nei un. 
			</verse>
			<verse book="53" chapter="1" verse="3">Sanggamte aw, note' upna nakpi takin khang a, note khatlekhat na ki-itna uh lian semsem ahih manin Pasian tungah lungdamna kohding a kilawm ahih mah bangin, note hangin ama tungah lungdamna ka ko tawntung uhhi.
			</verse>
			<verse book="53" chapter="3" verse="12">Tu-in tua bang mite in kuamah nawngkaisak nawnloin man manin na sem hiathiatin amau' nuntakna dingun na a sepna dingun Topa Zeisu Christ min tawh hanthawnin thu ka hong pia uhhi.  
			</verse>
			<verse book="54" chapter="5" verse="1-3">Nang sangin a uzaw mite taiibawl kei in la, na pa bangin ngaihsunin hanthawn in. Nang sangin a nauzawte na nau bangin bawl in. 2 Nang sangin a uzaw numeite na nu bangin bawl in la, nang sangin a nauzaw numeite, lungsim siangtho tak tawh na nau numei bangin bawl in. 3 Meigong taktak ahi numeite zahtakbawl in. 
			</verse>
			<verse book="54" chapter="6" verse="20-21">Hebrews  aw, nang tungah a hong kipia thute hoihtakin na zui in. Mi pawlkhatte in, "Thu theihna," ci-in a ngaihsutkhak uh, Pasian' thu tawh a kituaklo, thu kihai selnate na pelh in. 21 Mi pawlkhatte in tua bang pilna a nei-in kingaihsun uh a, upna thu bulpi khahsuahna-in a nei uhhi. Note khempeuh tungah Pasian' dikna thupha hong tung ta hen.
			</verse>
			<verse book="55" chapter="2" verse="23-25">Thu kihai selna, theilopi-a thu kinialnate na pelh in. Tua bangte in kitotna a pian'sak lamtak na theihsa a hihi. 24 Topa' na a sem mite, kitot a hatte hilo ding a, mi khempeuh tungah lungsim nemin, thugen siamin, thuakzawhna nei-in, 25 thunem tawh a langte' hoihlohna a puahtheite hi ding hi. Tua bang hi leh Pasian in amaute kisiksak thei ding a, thuman thutak hong thei-in, 
			</verse>
			<verse book="55" chapter="3" verse="16-17">Pasian' na a sem mite mi cingtaak hi-in, na hoih namkim a septheihna dingun Laisiangtho pen Pasian' lamlahna tawh a hong kipia hi a, thuman thutak hilhna ding, a khialte taiina ding, a manlote a manin puahna ding, a manin nuntak theihna ding thuhilhna dingin a manpha mahmah a hihi.
			</verse>
			<verse book="56" chapter="2" verse="2-5">Pasal khanghamte a kilawm a kituakin a omtheihna ding, thu ngaihsun thei mi ahihna ding, a kikemzo mite ahih theihna ding, upna man a neihtheihna ding, itna man a neihtheihna ding uh leh a manin lungkipin a thuakzawhna dingun na gen in. 3 Tua mah bangin mite in Pasian' thu a gensiatkhak lohna dingun numei khanghamte zong a gamtat a khuahek uh a zahtakhuai ahihna ding, mi gensiate ahih lohna ding, zunek kiphamawhte ahih lohna ding, thuhoih thupha hilhin, 4 amaute sangin a nauzaw nupite in a pasalte uh leh a tate uh a itna dingun a hilh ding, 5 thu ngaihsun thei, a gamtat siangtho, inn nasep a kizen, a migi, leh a pasalte uh thu a mang thei mi ahihna dingun na gen in.  
			</verse>
			<verse book="56" chapter="3" verse="2-7">kuamah gensia loin, mite tawh kilemin kikhawl thei-in, lungsim nemin, mi khempeuh tungah a dikna ding uh na gen in. 3 Banghang hiam cihleh eite zong nidangin haitatin, thumang loin, vakvai-in, duhna deihna a tuamtuamte thuaklahin, thusia leh en'na lungsim tawh a gamtate, mite in hong mudahin, eite khatlekhat zong a kimudah ngeite ihi hi.
			</verse>
			<verse book="58" chapter="2" verse="1">Tua ahih manin i zaksa thuman thutakte i khahsuahkhak lohna dingin kiptak khotakin i letkip ding kisam hi.
			</verse>
			<verse book="58" chapter="5" verse="12-14">Tu-in note pen midang a hilh dingin sia na suahtheih ding uh hun hikhin napi-in note mahmah pen Pasian' thu a bulpite hilhding na kisam lai uhhi. Antak nethei nailoin nawi bek a nethei lai na hi uhhi. 13 Nawi bek a ne laite pen naungek ahih manin a man leh a manlo thu bangmah phawkthei nailo uhhi. 14 Ahi zongin antak i cih pen a sia leh a pha a khenthei, a lim leh a limlo a khentheita, a khangham khinsa mite-a' ding a hihi.  
			</verse>
			<verse book="58" chapter="6" verse="1-4">Tua ahih manin Christ thu a kipat cilna lelte nusia-in a thuthuk zawte ngaihsutin nei ni. Bangmahin a kimanglo nasepnate nusiat ding, Pasian upna thu, 2 tuiphumna leh khut ngakna thu, misite thawhkikna leh tawntung gimthuakna, cih thute genpha sansan nawn kei ni. 3 Eite in mainawt ni. Pasian in hong thukimpih ahih nak leh i mainawt ding a hihi. 4 A tawpkik khinsate a kisik kikna dingin kibawl zolo hi. Pasian' khuavak sungah amaute om khinin, vantung nopna ciam khinin, Khasiangtho ngah khinin,
			</verse>
			<verse book="58" chapter="12" verse="1-2">Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh leh eite a hong gakcip mawhna leh khialhnate khempeuh paikhia-in, i mai-ah a om taina ding lampi a mong dongin lungsim kiptakin tai ni. 2 Eite hong makai-in i upna a hong cingtaaksak Zeisu mitsuan'in nei ni. Mailamah a ngahding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.
			</verse>
			<verse book="58" chapter="12" verse="6-8">Banghang hiam cihleh Topa in a it mite thuhilh a, ta taktakin a ngaihsut mite a taii hi," hong ci hi. 7 Pasian' hong thuhilhna na thuakding mah uh a hihi. Pasian in note ta-in hong ngaihsun ahih manin a thuak na hi uhhi. Pate' thuhilhna leh taiina a thuaklo ta kuamah omlo hi. 8 Tate' thuak bangin thuhilhna leh taiina thuakloin hong kikoih mawk leh ta taktak hiloin zawlta na hi lel ding uhhi.
			</verse>
			<verse book="58" chapter="12" verse="12-15">Tua ahih ciangin a zaw nuangnuang na khutte uh leh a no dakdak na khukte uh khauhsak un. 13 Bai luangluangin a paite, na guh na taang uh a kipelhlohna dingin lampi tang zui-in na pai un. 14 Mi khempeuh tawh na kilem theihna ding uh hanciam un. Nuntak siangtholo tawh kuamah in Topa mu zolo ding ahih manin nuntak siangtho na nungta un. 15 Pasian' hehpihna a ngahlah na hihkhak lohna dingun na kidawm un. Zungkha a nei singkung hong khangin mi tampi gimsakin a siatsak bangin mite a siasak na hihkhak lohna dingun na kidawm un. 
			</verse>
			<verse book="59" chapter="1" verse="2-4">Sanggamte aw, thuhaksa a tuamtuam na thuak uh ciangin lungdamna dingin na ngaihsun zaw un. 3 Tua bangin na upna hong hong kize-etna na thuakzawh uh ciangin na kipna uh hong kilangsak ahihna thu na thei uhhi. 4 A kisam bangmah omloin a cingtaak na suahtheihna dingun na thuakna uh hangin a tawntungin na kip paisuakna dingun na ngaihsun un.
			</verse>
			<verse book="59" chapter="1" verse="19">Sanggamte aw, note in na theihding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un.
			</verse>
			<verse book="59" chapter="1" verse="25-26">Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hiloin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi. 26 Mi khatpeuh in Christian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna a hihi. 
			</verse>
			<verse book="59" chapter="3" verse="2">Eite khempeuh a khialthei zelzelte vive ihi hi. Kampauna-ah a khial ngeilo mi a om leh a cingtaak mahmah hi a, a pumpi zong a ukzo mi a hihi.
			</verse>
			<verse book="59" chapter="3" verse="16">En'na leh huaihamna a om nak leh buaina leh siatna nam khempeuh tawh kizom pahpah hi.
			</verse>
			<verse book="59" chapter="5" verse="12">Hih thute khempeuh banah, sanggamte aw, thu khat peuhpeuh na gen uh ciangin kiciam se kei un. Vantung ahi a, na khat peuhpeuh tawh ahi zongin kiciam kei un. Pasian' thukhenna na thuakkhak lohna dingun a hite, "Hi," ci lel unla, a hilote, "Hilo," na ci lel un.
			</verse>
			<verse book="60" chapter="2" verse="20">Note na gamtat khialhna uh hangin hong kisat ciangin lungduai takin na thuak manun bangmah phattuamna omlo hi. Ahi zongin a manin gamta napi-in gimna na thuak uh ciangin lungduai takin na thuak uh leh Pasian in thupha hong pia ding hi.
			</verse>
			<verse book="60" chapter="3" verse="13-14">Note in a hoih gamtat ding utin hanciam le uh cin kua in hong bawlsia ding ahi hiam? 14 A hoihin na gamtat manun gimna na thuak uh leh zong Pasian in thupha hong pia ding hi. Mite kihta kei unla, lunghihmawh ngaihsut kei un.
			</verse>
			<verse book="60" chapter="5" verse="5">Tua mah bangin no khangnozaw deuhte in zong a khanghamte' thu na mang un. Laisiangtho in, "Pasian in a kiphasak mite nial a, a kiniamkhiat mite a hehpih hi," a cih mah bangin na vekpi-un kiniamkhiatna puan bangin silhin, khatlekhat na na kisepsak un.
			</verse>
			<verse book="61" chapter="3" verse="18">Hehpihna thu leh i Topa leh Honpa Zeisu Christ theihna thu-ah na khangto semsem zaw un. Tuhuna kipanin a tawntungin amah in minthan'na ngah paisuak ta hen. Amen.

			</verse>
		</category>
		<category id="96">
			<verse book="11" chapter="3" verse="9">Tua ahih ciangin keimah in a sia leh a pha ka theihtheihna dingin na mite ukna ding thu theihtelna lungsim na nasempa hong pia in. Banghang hiam cihleh hih a lian a tam na mite kua in ukzo ding ahi hiam?" a ci hi.
			</verse>
			<verse book="11" chapter="3" verse="28">Tua ciangin Israel mi khempeuh in kumpipa' piak thukhenna za uhhi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uhhi.
			</verse>
			<verse book="14" chapter="1" verse="11-12">Pasian in Solomon dawngin, "Hih thu na lungsim sungah om a, nangmah in neihsate, hauhna, pahtawina, ahih kei leh nang hong mudahte' nuntakna hong ngenloin, a tungah kumpi-in nang kong koihna ka mite na uk theihna dingin nang-a' ding pilna leh theihna hong ngen na hih manin, 12 pilna leh theihna nangma tungah hong kipia hi. Nang' ma-a kumpite kuamah in a neih ngeiloh, nang' khit-ate kuamah in zong tua bang a neihloh ding hauhnate, neihnate, leh pahtawina zong, nangma tungah kong pia thuah ding hi," a ci hi.
			</verse>
			<verse book="18" chapter="12" verse="12">"Khanghamte in pilna nei a, nuntak saute in thu theitel uhhi.
			</verse>
			<verse book="18" chapter="28" verse="28">"Tua ciangin amah in mihingte tungah thu genin, ‘Topa zahtakna, pilna hi a, siatna pelhna pen thutheihna hi,’ ci hi," a ci hi.
			</verse>
			<verse book="18" chapter="32" verse="8">Ahi zongin mihingte tungah a hong tung pilna pen Vanglian Pasian' kha in a hong piak a hihi.
			</verse>
			<verse book="18" chapter="38" verse="4-7">Leitung ka bawl laitakin nang om na hi hiam? Thei kisa na hih leh tua thu hong gen in. 5 Bangcia-in golsak ding cih kua in seh ahi hiam? Kua in a golna ding zah khau khai ahi hiam? Hihte khempeuh thei kisa na hi hiam? 6 Leitung a pua khuampite bang tungah kiphut ahi hiam? Kua in leitung a bulpi phut ahi hiam? 7 Tua ni-in zingsang aksite in la sa khawm uh a, Pasian' tapate lungdamin a kiko uhhi.
			</verse>
			<verse book="19" chapter="37" verse="30">Thuman mi' kam in pilna gen a, a leii in thutang gen hi.
			</verse>
			<verse book="19" chapter="90" verse="12">Tua ahih ciangin pilna lungsim ka ngah theihna dingun ka nuntak hun uh a tomlam ka theihna dingun hong hilh in. 
			</verse>
			<verse book="19" chapter="111" verse="10">{ Topa } zahtakna pen pilna kipatna a hihi. Ama thupiak a zuite khempeuh tungah thukhen siamna a pia hi. Amah phat tawntung ding a hihi. 
			</verse>
			<verse book="19" chapter="119" verse="97-98">Na thu deih mahmah ing. Sun tawntungin ka lungngaihngaih a hihi. 98 Na thupiakna in ka langte khempeuh sangin a pilzaw-in hong bawl hi. Banghang hiam cihleh tua pen kei tawh omkhawm den hi.
			</verse>
			<verse book="20" chapter="1" verse="7">{ Topa } zahtakna in pilna kipatna hi a, mihaite in pilna leh thuhilhna donlo uhhi.
			</verse>
			<verse book="20" chapter="1" verse="32">Banghang hiam cihleh thu theilote in pilna a donloh manun sihlawh uh a, mihaite in lunghihmawhna a neihloh manun siatlawh uhhi.
			</verse>
			<verse book="20" chapter="2" verse="2-7">Pilna thute limtakin ngai in la, na theihtel zawhna dingin hanciam in. 3 Thu theihna ding hanciam takpi in la, thu muhna ding hahkat takpi in. 4 Ngun, ahih kei leh a kiseel sum manpha zon' bangin, hahkatin pilna zong in. 5 Tua hi leh, { Topa } zahtakna thu na thei ding a, Pasian na theitel ding hi. 6 Banghang hiam cihleh pilna a piapa pen { Topa } hi a, amah pen pilna leh siamna a hilhpa a hihi. 7 Pasian in thuman mite pilna guan' a, midikte a hu hi. 
			</verse>
			<verse book="20" chapter="3" verse="7">Nangmah a pilin kingaihsun tawm kei in la, { Topa } zahtakin a sia peel in.
			</verse>
			<verse book="20" chapter="3" verse="13-14">Pilna nei-in thu a thei mipa, a lungdam mi a hihi. 14 Pilna nei leeng ngun sangin hoihzaw a, kham sangin zong manpha zaw hi.
			</verse>
			<verse book="20" chapter="3" verse="21">Ka ta aw, pilna leh thu ngaihsut theihna len tawntung in la, cikmah ciangin khahsuah ngei kei in. 	
			</verse>
			<verse book="20" chapter="4" verse="6-7">Pilna nusia kei in; tua hi leh siatna panin nang hong hu ding hi. Pilna deih in; tua hi leh lungmuang takin na omna dingin hong kem ding hi. 7 Pilna na ngahna ding a thupi masa pen hi a, na neih khempeuh na beilawh zongin na zon' ding a hihi. 
			</verse>
			<verse book="20" chapter="8" verse="33-36">Hong kihilhnate zui-in pilna ngah unla, thudon loin ommawk kei un. 34 Ka thugenna a ngai, nisimin ka kong gei-ah omin, ka inn-ah a ngak mipa in lungdamna ngah ding hi. 35 Kei hong mu mi in nuntakna a mu hi a, { Topa' } mai-ah maipha ngah a hihi. 36 Ahi zongin kei hong mulo mi, amahmah a kisusia hi a, kei hong mudah peuhmah, a si nuam ahi hi," hong ci hi.  
			</verse>
			<verse book="20" chapter="9" verse="10-12">{ Topa } zahtakna pen pilna kipatna hi a, Siangtho Pa theihna pen thumuhna a hihi.11 Pilna in na khang hong khan ding a, na nuntakna hong sausak ding hi.12 Pil lecin nangma phattuamna ding hi a, pilna don kei lecin nangma supna ding a hihi.  
			</verse>
			<verse book="20" chapter="10" verse="1">Hihte pen Solomon' paunakte ahi hi: Ta pil in a pa lungdamsak a, ta hai in a nu dahsak hi.
			</verse>
			<verse book="20" chapter="10" verse="8">Mipilte in thuhilhna mang a, a hai paute in lungkhamna tuak hi.
			</verse>
			<verse book="20" chapter="10" verse="13">Thungaihsun theite' kamsungah pilna om a, mihaite' nungzangah ciangduai kinga hi.	
			</verse>
			<verse book="20" chapter="12" verse="1">Pilna a deihte, kithuhilh ding ut uh a, kitai ding utlohna pen haina a hihi. 
			</verse>
			<verse book="20" chapter="12" verse="15-16">Mihaite pen amau mah thuman kisa tawntung a, mipilte in mi' thugenna ngai nuam uhhi. 16 Mihaite in a hehna uh langsakpah uh a, mipilte in a hehna uh ipzo hi.  
			</verse>
			<verse book="20" chapter="13" verse="1">Ta pil in a pa' hilhna mang a, a kihisak mi in a khial min pua nuamlo hi.
			</verse>
			<verse book="20" chapter="13" verse="10">Hilh ding utlo, kihihsakna in kitotna bek piangsak thei a, hong kithuhilh ding utna pen a hoihzaw a hihi.
			</verse>
			<verse book="20" chapter="13" verse="16">Thungaihsun theite pilna tawh gamta a, mihaite in a haina taangko hi.
			</verse>
			<verse book="20" chapter="13" verse="20">Mipil tawh kikhawl lecin na pil ding a, mihai tawh kikhawl lecin gimna na thuak ding hi.
			</verse>
			<verse book="20" chapter="14" verse="1">Numei pilte in innsung nuntakna khangsak a, numei haite in innsung susia hi.
			</verse>
			<verse book="20" chapter="14" verse="8-9">Thungaihsun theite a pilna in lampi man musak a, mihaite a haina in lam khialsak hi. 9 Mihaite in a khialh hangun phamawh salo uh a, mipilte a khialh ciangun mawhmaisak ding deih uhhi.
			</verse>
			<verse book="20" chapter="14" verse="16-17">Mipilte kidawmin siatna panin kihem a, mihaite in thu ngaihsun masa loin gamta pahpah hi. 17 A lungtom mite hai gamtat a, mipilte lungduai hi.
			</verse>
			<verse book="20" chapter="14" verse="29">A lungduaite mipil hi a, lungtomna pen haina kilatna a hihi. 
			</verse>
			<verse book="20" chapter="15" verse="5">A pa' hilhna a ngai nuamlote mihai hi a, hilhna a mang nuamte mipil a hihi.
			</verse>
			<verse book="20" chapter="15" verse="12">A kihisak mite in ki thuhilhna ngai nuamlo uh a, mipilte kiangah thu dong ngeilo uhhi.
			</verse>
			<verse book="20" chapter="15" verse="33">{ Topa } zahtakna pen pilna mah hi pah a, kiniamkhiatna in pahtawina hong ngahsak hi. 
			</verse>
			<verse book="20" chapter="16" verse="16">Kham sangin pilna hoihzaw a, ngun sangin thutheihna deihhuai zaw hi.
			</verse>
			<verse book="20" chapter="17" verse="28">Mihaite pauloin om leh a pil mahin kingaihsun hi. Thungaihsun thei na hihna a kilatna dingin pauloin om khinkhian in.
			</verse>
			<verse book="20" chapter="18" verse="2">Mihaite in thu a teltheih zawhna ding uh kinlo uh a, pil si, a kicih theihna ding deihna bek tawh thu gen uhhi.
			</verse>
			<verse book="20" chapter="18" verse="15">Thungaihsun theite in a pilna uh behlap a, pilna a ngahna dingun mipilte in a bil uh tawh limtakin ngai uhhi.
			</verse>
			<verse book="20" chapter="19" verse="2">Thuthei lopi-in lawpluatna hoihlo a, mawk nawhtatna in lungkhamna piangsak thei hi.
			</verse>
			<verse book="20" chapter="19" verse="8">Pilna a zongpa in ama phattuamna ding a zong hi a, thu a thei mipa' sepna mavang ding hi. 
			</verse>
			<verse book="20" chapter="19" verse="11">Pilna in mi lungduaisak a, mi' hong hehsaknate kiphawkmawh bawlna in minthan'na a hihi. 
			</verse>
			<verse book="20" chapter="19" verse="20">Thu kigente ngai-in hong kihilhte mang lecin mailamah na pil ding hi. 
			</verse>
			<verse book="20" chapter="19" verse="27">Thuhilhna a mang nuamlo tapa pen pilna a thei khalo ding tapa a hihi.
			</verse>
			<verse book="20" chapter="20" verse="15">Pilna tawh kam na pau theih leh kham leh suang manpha sangin a manphazaw a nei na hi hi.	
			</verse>
			<verse book="20" chapter="21" verse="11">Mi kiphasakte gim a kipiak ciangin mi mawkmawkte in pillawh uh a, mipilte a kihilh ciangin thutheihna-in nei uhhi.
			</verse>
			<verse book="20" chapter="21" verse="20">Mipilpa' innsungah neihlelam a dimin om a, ahi zongin mihaipa in a ngahzahzah zangkhia pah hi. 
			</verse>
			<verse book="20" chapter="22" verse="3">Mipilte in a lauhuai thu mu thei-in pelh uh a, mi mawkmawkte in phusuakin thuak uhhi. 
			</verse>
			<verse book="20" chapter="22" verse="29">A nasepna-ah a siam mahmah mi na theikha uhhiam? Amah in mi mawkmawkte' na semlo ding a, kumpite' na sem ding hi.
			</verse>
			<verse book="20" chapter="24" verse="3-5">Pilna tawh inn kilam a, ngaihsut siamna tawh inn kip hi. 4 Thungaihsut theihna inn sungah a hoih a manpha nate a dimtakin om hi. 5 Thahatna sangin pilna hoihzaw a, thakhauhna sangin thutheihna hoihzaw hi. 
			</verse>
			<verse book="20" chapter="27" verse="17">Sik in sik mah hiamsak thei a, mi in midang pilsak thei hi.
			</verse>
			<verse book="20" chapter="28" verse="26">Ei leh ei kimuan'na haina hi a, mipilte' hilhna zuihna pen lungmuan'na a hihi.  
			</verse>
			<verse book="20" chapter="29" verse="3">Pilna a deih mi in a pa lungdamsak a, numei paktat tawh a kikhawl mi in a neihsa teng lawnmang hi. 
			</verse>
			<verse book="20" chapter="29" verse="11">Mihaipa a hehna bangin kam pau-in gamta gawp a, mipilpa ahih leh ki-ipin a hehna damsak hi. 
			</verse>
			<verse book="20" chapter="29" verse="15">Ciangduai leh tai-na in pilna guan' a, a kikhahkhong ta in a nu maizumsak hi.
			</verse>
			<verse book="21" chapter="1" verse="18">Pil semsem lehang kilunghimawh semsem a, tam thei semsem lehang hong gimsak semsem zawsop hi.
			</verse>
			<verse book="21" chapter="2" verse="26">Pasian in amah a lungdamsakte tungah pilna, theihna, leh lungdamna pia a, ahi zongin a hehpihhuai mimawhte ahih leh a sep bek sisakin, amau' thalawhsa khempeuh amah a lungdamsakte tungah a piaksak hi. Hih pen a mawknapi taktak, huihpi nungdelh bang bek a hihi.
			</verse>
			<verse book="21" chapter="7" verse="9-10">Heh pahpah kei in; hehna a haihuai a hihi. 10 "Banghangin nidang lai-in hih sangin hoihzaw tham ahi hiam?" ci-in dong kei in. Tua bangte pil thudotna hilo hi.
			</verse>
			<verse book="21" chapter="7" verse="12">Sum in hong lungmuan'sak bangin pilna in zong hong lungmuangsak hi. Pilna a manphatna, a pilte a nuntaksak theihna a hihi.
			</verse>
			<verse book="21" chapter="7" verse="19">Khuapi a uk mihing sawm sangin pilna in mi khat hatsak zaw hi. 
			</verse>
			<verse book="23" chapter="28" verse="29">Hih zong Vanglian { Topa}' kiang pan a hong pai thu a hihi. Amah pen thu lamlahna-ah lamdang mahmah a, pilna-ah lian mahmah hi.
			</verse>
			<verse book="23" chapter="29" verse="14">Tua ahih ciangin en un, hih mite tungah a tumdang leh a lamdang ahi a lamdang nate ka bawlkik ding hi. Amau' mipilte' pilna kisia ding a, amau' thu mutheite' thu muhtel theihna kiseel ding hi," a ci hi.
			</verse>
			<verse book="23" chapter="40" verse="28">Thei nailo a, za nailo na hi hiam? { Topa } pen tawntung Pasian hi a, leitung mong khempeuh dong a Piangsakpa a hihi. Amah gimlo a, zong tawllo hi. Ama thu theihtelna kigen zolo hi.
			</verse>
			<verse book="23" chapter="55" verse="8">Banghang hiam cihleh keima ngaihsutnate nomau' ngaihsutna bang hilo a, keima paiziate nomau' paizia bang hilo hi, { Topa } in ci hi.
			</verse>
			<verse book="27" chapter="2" verse="23">Nang pen ka pu ka pate' Pasian na hi a, ka hong phat a, ka hong zahtak hi. Nangmah in pilna leh thahatna na hong piazo hi. Ka thungetna nong za a, kumpipa kianga ka gen ding thu nong lakzo hi," a ci hi.
			</verse>
			<verse book="27" chapter="12" verse="3">A pilte ahih uh leh vantung khuavak tawh a taangkhawm ding uhhi. A pha-in gamtat ding mi tampi a hilhte pen aksi bangin a taang tawntung ding uhhi.
			</verse>
			<verse book="27" chapter="12" verse="10">Mi tampite kisian'suahin a hoih leh a hoihlo a kikhentel ding uhhi. Migilote in bangmah theitel theilo uh ahih manin a gilo semsem ding uhhi. Ahih hangin mipilte in theihtel theihna a nei ding uhhi.
			</verse>
			<verse book="40" chapter="7" verse="24">"Ka thuhilhna za-in a zui mi khempeuhte pen suang tungah a inn a lam mipilpa tawh kibang ding hi.
			</verse>
			<verse book="40" chapter="11" verse="19">Mihing Tapa hong pai leuleu a, zune anne-in a om ciangin, ‘Zuhai anhaipa; siahdongte leh midangte in a kikholhpih noploh mite tawh a kikhawlpa,’ ci leuleu uhhi. Ahi zongin Pasian' pilna a man taktakna thu a gah panin hong kilang hi," a ci hi.
			</verse>
			<verse book="40" chapter="24" verse="45">"A pil a citak nasem i cih a bangcite ahi hiam? A naseppih dangte ukin a hun manmanin amaute' nekzah ding ciat an a pia dingin a topa in a seh a nasempa a hihi.
			</verse>
			<verse book="43" chapter="8" verse="32">Tua ciangin thuman na thei ding uh a, tua thuman in note hong suaktasak ding hi," a cihleh
			</verse>
			<verse book="44" chapter="17" verse="11">Thesaloni khuamite sangin Berea khuamite in mipi lungsim neizaw uhhi. Amaute in lawp mahmahna tawh Paul' thugente ngai uh a, Paul' thugente man taktak hiam ci-in a theihna dingun nisimin Laisiangtho a sim uhhi.
			</verse>
			<verse book="45" chapter="1" verse="21-22">Amaute in Pasian thei napi-in a zahtak dingun a kilawm bangin zahtak loin, a tungah a lungdam dingun a kilawm bangin lungdamlo uhhi. Amaute in thuhoih ngaihsun nuamlo uh a, a ngaihsutnate uh a mawknapi a suak hi. 22 Amaute pil a kisak mahmah uh hangin a hai mahmah uh a hihi.
			</verse>
			<verse book="46" chapter="1" verse="18-25">Banghang hiam cihleh sihna a thuak mite-a' dingin singlamteh tungah Christ sihna thu pen a haihuai thu a hihi. Ahi zongin hotkhiatna a ngah eite-a' dingin Pasian' vangliatna a hihi. 19 Banghang hiam cihleh Laisiangtho sungah, "Mipilte' pilna ka susia ding a, miteite' teina ka heikhiatsak ding hi," ci-in kigelh hi. 20 Tua ahih manin tuhuna mipilte, miteite, leh thusel a siamte, bangin kimang ahi hiam? Hih leitung pilna pen haina a suahsak khitna kilang khinzo hi. 21 Pasian in ama pilna hong zang a, mihingte in amau' pilna tawh pasian a theih zawhlohna dingun a bawl hi. Tua ahih manin mite in, "A haihuai thu," ci-in a ngaihsut uh i thuhilhna a umte, Pasian in hotkhiatna a piazaw hi.  22 A uptheihna dingun Jew mite in na lamdang kal uh a, Grik mite in pilna a thupisak uhhi. 23 Ahi zongin kote in singlamteh tungah a kikhai Christ' thu ka hilh uh a, tua thu pen Jew mite-a' dingin a hehhuai thu hi a, Gentail mite-a' dingin a haihuai thu a hihi. 24 Ahi zongin Pasian in a hong sap ei Jew mite leh Gentail mite-a' dingin Christ pen Pasian' vangliatna leh Pasian' pilna a hihi. 25 Banghang hiam cihleh Pasian' haina pen mite' pilna sangin sangzaw lai a, Pasian' thaneemna pen mite' hatna sangin hatzaw lai hi.  
			</verse>
			<verse book="46" chapter="1" verse="27">Ahi zongin Pasian in mipilte a maizumsakna dingin mihaite hong teel a, mi thahatte a maizumsakna dingin mi thaneemte a hong teel hi.
			</verse>
			<verse book="46" chapter="1" verse="30">Ahi zongin Pasian in Zeisu Christ hangin note tungah nuntakna hong pia a, tua Zeisu Christ pen eite' pilna, Pasian tawh i kipawl theihna, Pasian' mi siangtho suakin, hotkhiatna i ngah theihna a hihi.
			</verse>
			<verse book="46" chapter="2" verse="5-8">Tua ahih manin note' thu upna pen mihingte' pilna hang hiloin, Pasian' vangliatna hangin a um na hi uhhi. 6 Ahi zongin kha thu lamah a khangham mite tungah pilna thu ka gen hi. Tua ka gen pilna pen tu-in a maimang kuankuanta ding hih leitung mite' pilna leh vangliatna thu hilo hi. 7 Tua ka gen pilna thu pen mite' theihloh dingin Pasian in a ipcip Pasian' pilna thusim hi a, eite' minthan'na dingin leitung pian'ma pekin Pasian in a na koihsa thu a hihi. 8 Hih leitung a uk mite kuamah in hih pilna thu theilo uhhi. Thei hi le uh, a minthang Topa pen singlamteh tungah na thatlo ding uhhi.
			</verse>
			<verse book="46" chapter="2" verse="15">Khasiangtho a nei mite in na khempeuh theithei uh a, ahi zongin leitung mite in bangmah theilo uh ahih manin a lungmang uhhi.
			</verse>
			<verse book="46" chapter="3" verse="18-19">Note khatpeuh hih leitung ngeina-ah a pilin na kingaihsut uh leh a pil taktak na hih theihna dingun a hai na suak phot un. 19 Hih leitung mite in pilna hi, ci-in a ngaihsutte, Pasian-a' dingin a haihuai thu a hihi. Banghang hiam cihleh Laisiangtho in, "Mipilte amau' ngian mahah awksak hi," a na ci hi.
			</verse>
			<verse book="49" chapter="5" verse="15-16">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un. 16 Tuhun pen hun hoihlo hun ahih manin na hun neih khempeuh uh a hoih lamin zang un.
			</verse>
			<verse book="51" chapter="2" verse="2-3">Note, lungsim han'na tawh kidimin, thu a man taktakin na theihna hangun lungkip takin omin, itna tawh pumkhat na suahtheihna ding uh ka deihna a hihi. Tua hi leh Pasian' thusim ahi Christ mahmah na thei ding uhhi. 3 Christ pen Pasian' pilna leh a thuthuk khempeuh a kitheih theihna ding a hihi.
			</verse>
			<verse book="59" chapter="1" verse="5">Pilna kisam na om uh leh Pasian kiangah ngen un. Mi khempeuh tungah Pasian dikin cingh mahmah ahih manin hong pia ding hi.
			</verse>
			<verse book="59" chapter="3" verse="13-15">Note lakah pilin thuthei a kisa a om leh kiniamkhiatin pilin, nuntak hoih leh gamtat hoih tawh a lahkhiat ding a hihi. 14 Ahi zongin na lungsim uhah en'na, gitlohna, leh huaihamna a om leh a zuaugen na hi uh a, pil ing, ci-in kisialhna ding bangmah omlo hi. 15 Tua bang pilnate vantung panin a hong pai hilo a, leitung pilna, kha thu tawh a kisailo, a dawivai a hihi.
			</verse>
			<verse book="59" chapter="3" verse="17">Ahi zongin tunglam panin a kingah pilna a siangtho a hihi. Mi tawh kilem thei-in dik a, mi tawh kikhawl thei a, hehpihna lungsim nei-in gamtat hoih a, mi lang-etlo a, kineihkhem cihte omlo hi. 

			</verse>
		</category>
		<category id="97">
			<verse book="1" chapter="3" verse="4-6">Ahih hangin gulpi in numei kiangah, "Na si kei ding uhhi. 5 Banghang hiam cihleh tua singgah na nek ciangun na mitte uh hong vak ding a, a pha leh a sia thei-in, Pasian tawh na kibat ding lamtak uh Pasian in thei hi," a ci hi. 6 Tua ahih ciangin singkung a hoihna, mi a pilsak dingin tua a gah a deihhuaina a muh ciangin, a singgah lo-in a ne hi. Amah in singgah kimkhat a pasal pia a, a pasal in zong a ne hi.
			</verse>
			<verse book="2" chapter="31" verse="2-5">"Thei in; Judah minam Hur' tapa ahi Uri' tapa Bezalel a minin ka sam khin hi. 3-5 Lim hoihte a geel ding; kham, ngun, sumngo tawh na a bawl ding; siamna nam khempeuhah nasepna ding; bulh ding suangte seekna leh singzep nasep a sem dingin vangliatna, siamna, pilna, theihna, leh khutsiam nasep khempeuh tawh amah ka kidimsak hi.
			</verse>
			<verse book="6" chapter="2" verse="10-14">Bang hang hiam cih leh Egypt panin nong paikhiat lai-un { Topa } in note' mai-ah San Tuipi a kan'sakna, leh Jordan galkhata om na suksiatmang uh Amor mite' kumpi nihte ahi Sihon leh Og tungah na bawlna uh ka za khin uhhi. 11 Tua thu ka zak phetun ka lungsim uh bei a, note' hangin mite' lungsimah han'na bei hi; bang hang hiam cih leh { Topa } na Pasian uh, tunga om vantung leh nuai-a om leitungah Pasian a hihi. 12 Tua ahih ciangin tu-in note tungah kong dik gamtat bangin note zong ko innkuanah nong dik gamtatna ding uh { Topa' } min tawh kei tungah hong kiciam un la, a man taktak lim khat kei hong pia un. 13 Ka nu, ka pa, ka sanggamnute, ka sanggampate, leh amaute tawh a kizomte khempeuh hong hon un la, sihna panin kote hong suaktasak un," a ci hi. 14 Mite in ama tungah, "Nang' tangin kote ka si ngam uhhi. Hih ko' thu na genkhiat kei nak leh, { Topa } in kote tungah hih leitang hong piak ciangin nang tungah dikna leh thumanna tawh kong gamta ding uhhi," a ci uhhi.
			</verse>
			<verse book="14" chapter="2" verse="12">Tua ciangin a lai sungah genthuah lai a, "{ Topa}-a' dingin biakinn khat, leh ama-a' dingin kumpi inn khat a lam ding, thutheihna leh thutelna tawh a kidim mipil, David tungah a pia, van leh lei a bawl Israel { Topa } Pasian in thupha ngah ta hen.
			</verse>
			<verse book="19" chapter="32" verse="9">A kamkaih tawh uk lohin a phamawh, thutheihna a neilo, sakol leh la bang kei in.	
			</verse>
			<verse book="19" chapter="53" verse="1-2">Mihai in a lungsim sungah, "Pasian omlo hi," ci-in ngaihsun hi. Amaute sia uhhi. A kihhuai-in gamta uh a, a hoihin a gamta kuamah omlo hi. 2 A pil, Pasian a zong mi a om uhhiam, cih a theihna dingin Pasian in vantung panin mihingte hong ensuk hi.
			</verse>
			<verse book="19" chapter="119" verse="66">Na thupiakte um ka hih manin thu khentel theihna leh theihsiamna hong hilh in.
			</verse>
			<verse book="20" chapter="4" verse="23">Na lungsim ngaihsutnate nuntakna nak hi a, na neihsa a manpha pen bangin na kep ding a hihi.
			</verse>
			<verse book="27" chapter="12" verse="10">Mi tampite kisian'suahin a hoih leh a hoihlo a kikhentel ding uhhi. Migilote in bangmah theitel theilo uh ahih manin a gilo semsem ding uhhi. Ahih hangin mipilte in theihtel theihna a nei ding uhhi.
			</verse>
			<verse book="40" chapter="10" verse="16-17">"Ngiahon lakah tuu a kikhah bangin note hong sawlkhia ka hih manin gul bangin pilvang unla, vakhu bangin migi un. 17 Mi pawlkhatte in note hong manin zumah hong paipih ding uh a, amaute' kikhopna innsungah hong satgawp ding uh ahih manin hoihtakin kidawm un.
			</verse>
			<verse book="40" chapter="24" verse="42">Tua ahih ciangin bang hunin na Topa uh hong pai ding cih theilo na hih manun na pilvang un.
			</verse>
			<verse book="42" chapter="14" verse="31">Galkap tul sawm a nei kumpi khat in galkap tul sawm nih tawh a hong kuan kumpi khat do dingin a kithawi leh, tua kumpipa a dozo ding mahin i hat takpi hiam ci-in ngaihsun masa ding hi.
			</verse>
			<verse book="44" chapter="11" verse="8">Ahi zongin keimah in, ‘Topa aw, tuate go-in ka ne het kei ding hi. Banghang hiam cihleh a ninin a kingaihsun an peuhmah ka kam ka tun' ngei kei hi,’ ka ci hi.
			</verse>
			<verse book="45" chapter="1" verse="20">Pasian in leitung a pian'sak cila kipanin a kimu theilo ama pianzia ahi tawntung vanglianpa leh Pasian ahihna thute ama bawlsa nate tung panin teltakin hong kilang hi. Tua ahih manin, "Thei kei ing," ci-in paulap a zon'theihna ding uh omlo hi.
			</verse>
			<verse book="45" chapter="2" verse="14-15">Gentail mite in thukham a neihloh uh hangin amau' ngaihsut tawmna tawh thukham' deihna bang a gamtat uh ciangin tua thukham' deihna a zui uhhi a, thukham a neihloh uh hangin a gamtat dingun a kilawm amau mahmah in a thei tawm uh a hihi. 15 Amau' lungsim sungah thukham' deihnate omkhin ahihna thu a gamtatna un hong kilangsak hi. Amau mahmah zong khat veivei hoih kisa, khat veivei sia kisa uh ahih manin, amau' lungsim sungah thukham' deihnate theihna omkhin ahihna thu, hih amau' kiphawk tawmna lungsim in nakpi takin hong kitelsak hi. 
			</verse>
			<verse book="46" chapter="2" verse="12">Eite' ngah lungsim pen leitung mite' lungsim hilo a, Pasian in eite tungah a hong piak na khempeuh i theihna dingin Pasian' hong piak Khasiangtho lungsim a hihi.
			</verse>
			<verse book="46" chapter="15" verse="33">Sanggamte aw, mi' khemsa-in ta kei un. Kikholhpih hoihlote in mi siasak thei hi. 
			</verse>
			<verse book="49" chapter="1" verse="17">i Topa Zeisu Christ' Pasian ahi, a minthang Pa Pasian in note tungah Khasiangtho hong pia-in, tua Khasiangtho in note tungah lungpilna hong pia-in, note in Pasian na theihna dingun note tungah Pasian hong kilatsakna dingin thu ka hong ngetsak niloh hi.
			</verse>
			<verse book="49" chapter="5" verse="15-16">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un. 16 Tuhun pen hun hoihlo hun ahih manin na hun neih khempeuh uh a hoih lamin zang un.
			</verse>
			<verse book="51" chapter="2" verse="2-3">Note, lungsim han'na tawh kidimin, thu a man taktakin na theihna hangun lungkip takin omin, itna tawh pumkhat na suahtheihna ding uh ka deihna a hihi. Tua hi leh Pasian' thusim ahi Christ mahmah na thei ding uhhi.3 Christ pen Pasian' pilna leh a thuthuk khempeuh a kitheih theihna ding a hihi.
			</verse>
			<verse book="51" chapter="2" verse="8">Christ thu tawh a kituak lopi-in, tangthu tuanthu ahi a, huihlak a ukte' thu siksanin ahi zongin, bangmahin a kimanglo leitung pilna tawh mite' khemsa-in sila na suahkhak lohna dingun kingaihsun un.
			</verse>
			<verse book="52" chapter="5" verse="6">Tua ahih ciangin midangte bangin eite mawk om hithiat loin khua phawkin pilvang ni.
			</verse>
			<verse book="54" chapter="6" verse="2">Thu um mi to-in a nei silate in upna sungah sanggam khat hi hang, ci-in ngaihsutna tawh a tote uh zahtakbawl loin omkha kei uh hen. Amaute' nasepna hangin hamphatna a ngah mite pen thu um mi leh a it uh mite ahih manin a hoihzaw-in a sepsak ding uh a kilawmzaw a hihi.
			</verse>
			<verse book="55" chapter="3" verse="7">Tua bang numeite in thu a zakzak uh hangin a man leh a manlo khen theilo uh ahih manin thuman thutak thei zolo uhhi.
			</verse>
			<verse book="58" chapter="11" verse="26">Mailamah a thaman ding mukhol thei ahih manin Egypt gamsunga hauhna leh nopsaknate khempeuh sangin Christ hangin simmawhna thuak taakzaw tham hi, ci-in a ngaihsun hi.
			</verse>
			<verse book="59" chapter="1" verse="16">Sanggamte aw, mite' khemsa-in om kei un. 
			</verse>
			<verse book="60" chapter="4" verse="7">Na khempeuh a beina ding hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.  
			</verse>
			<verse book="60" chapter="5" verse="8-9">Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi. 9 Leitungah thu um dang khempeuh in zong note' thuak mah bangin a thuak ahihna thu thei unla, na upna uhah kipin Dawimangpa na nial un. 
			</verse>
			<verse book="62" chapter="3" verse="7">Ka it tate aw, mite' khemsa-in ta kei un. Christ a thuman ahih mah bangin a manin a gamtate khempeuh a thuman a hihi.

			</verse>
		</category>
		<category id="98">
			<verse book="1" chapter="2" verse="2-3">Ni sagih ma-in Pasian in a nasepte zo khinta a, ama hihsa nasep khempeuh panin ni sagih ni-in a tawlnga hi.3 Tua ahih ciangin Pasian in ni sagih ni thupha pia-in siangthosak hi. Banghang hiam cihleh pian'sak nasepna ama nasep khempeuh panin tua ni-in Pasian a tawlnga hi.
			</verse>
			<verse book="2" chapter="16" verse="23">amah in amaute kiangah, "{ Topa' } hong thupiak hih bang ahi hi: ‘Zingciang pen a thupi-a tawlngak ni, { Topa}-a' dingin Sabbath siangtho ni a hihi. Na em dingte uh emin, na huan dingte uh huan unla, a omlai teng zingsang ciangdong koih un,’ ci hi," ci-in a gen hi. 
			</verse>
			<verse book="2" chapter="16" verse="25-26">Moses in, "Tuni-in ne un; tuni pen { Topa}-a' dingin Sabbath a hihi. Tuni-in a pualamah na mu kei ding uhhi. 26 Note in ni guk sung na khawm ding uh a, ahi zongin Sabbath ni ahi a ni sagih ni-in bangmah omlo ding hi," a ci hi. 
			</verse>
			<verse book="2" chapter="16" verse="29">Thei un! { Topa } in note' tungah Sabbath hong piazo hi. Tua ahih ciangin ni guk ni-in amah in note tungah ni nih khom ding an hong pia hi. Note na milipun nomau' omna ciatah om un. A ni sagih ni-in ama omna panin kuamah paikhia kei hen," a ci hi. 
			</verse>
			<verse book="2" chapter="20" verse="8-11">"Sabbath ni a siangtho-a zat ding phawk un.10Ahi zongin a ni sagih ni pen { Topa } note' Pasian' Sabbath ni a hihi. Tua ni-in note, na tapate, na tanute, na nasempate, na nasemnute, na ganhing uh ahi a, peemtate in ahi zongin na bangmah na sem kei ding uhhi.11Banghang hiam cihleh a ni guk sung tengin { Topa } in van leh lei, tuipi leh tuate sunga om khempeuh bawl a, a ni sagih ni tawlnga hi. Tua ahih ciangin { Topa } in Sabbath ni thupha pia-in siangthosak hi. 9 Ni guk sung nomau' na semin na nasep ding khempeuh uh na hih ding uhhi.10Ahi zongin a ni sagih ni pen { Topa } note' Pasian' Sabbath ni a hihi. Tua ni-in note, na tapate, na tanute, na nasempate, na nasemnute, na ganhing uh ahi a, peemtate in ahi zongin na bangmah na sem kei ding uhhi.11Banghang hiam cihleh a ni guk sung tengin { Topa } in van leh lei, tuipi leh tuate sunga om khempeuh bawl a, a ni sagih ni tawlnga hi. Tua ahih ciangin { Topa } in Sabbath ni thupha pia-in siangthosak hi.
			</verse>
			<verse book="2" chapter="31" verse="13-17">"Israel mite tungah hih bangin gen in: ‘Keima Sabbath ni-in note na tawlnga ding uhhi. Banghang hiam cihleh hih pen { Topa } ahi keimah in note a hong siangthosak ka hihna na theihna dingun na khang tawntungun keimah leh note' kikalah lim khat hi ding hi. 14 Sabbath ni-in note na tawlnga ding uhhi. Banghang hiam cihleh note-a' dingin a siangtho a hihi. Tua ni-in a tawlngalo mi peuhmah kithat ding a, tua ni-in na a sem mi peuhmah ama mite' kiang panin kikhenkhia ding hi. 15 Ni guk sungin nasep kizo ding hi. Ahih hangin a ni sagih ni pen a thupi-a tawlngakna Sabbath ni hi a, { Topa' } tungah siangtho hi. Sabbath ni-in nasep khat peuhpeuh a sem mi peuhmah kithat ding hi. 16 Tua ahih ciangin a tawntung thuciamna-in amau' khang tawntungin Sabbath tangin, Israel mite in Sabbath kem ding uhhi. 17 Ni guk sung teng { Topa } in van leh lei bawlin, a ni sagih ni-in amah tawlnga a, a tha dimsak kik hi. Keimah leh Israel mite' kikalah hih Sabbath ni pen lim khat hi tawntung ding hi, ci hi,’ ci in," a ci hi. 
			</verse>
			<verse book="2" chapter="34" verse="21">"Ni guk sung na na sem ding uh a, ahi zongin a ni sagih ni-in na tawlnga ding uhhi. Lokhawh hun leh anlak hun sungin zong na tawlnga ding uhhi.
			</verse>
			<verse book="2" chapter="35" verse="2">Ni guk sungin nasep kiman ding a, ahih hangin a ni sagih ni-in thupi-a tawlngakna Sabbath siangtho { Topa' } tungah na nei ding uhhi. Tua ni-in na khat peuhpeuh a sem peuhmah kithat ding hi.3Sabbath ni-in na ten'na khempeuh uhah mei na cih kei ding uhhi," a ci hi.
			</verse>
			<verse book="3" chapter="16" verse="31">Tua pen note-a' dingin a thupi tawlngakna Sabbath hi a, an na tang ding uhhi. Tua pen a tawntunga thukham a hihi.
			</verse>
			<verse book="3" chapter="19" verse="3">Note a kuamah peuh in na nu leh na pa uh zahtakin, note in ka Sabbath-te na tang ding uhhi; kei pen { Topa } na Pasian uh ka hihi.30Note in ka Sabbath ni tangin keimah hong kibiakna mun na zahtak ding uhhi; kei pen { Topa } ka hihi.
			</verse>
			<verse book="3" chapter="23" verse="3">Ni guk sungin nasep kizo ding a, ahih hangin a ni sagih ni pen a thupi tawlngakna Sabbath, a siangtho kikhopna a hihi. Note in tua ni-in na na sem kei ding uhhi. Tua pen note' ten'na khempeuhah { Topa}-a' dingin Sabbath a hihi. 
			</verse>
			<verse book="3" chapter="23" verse="11">Note hong kisan' theihna dingin amah in { Topa' } mai-ah anlom vei ding a, Sabbath ni a zingciangin siampipa in tua anlom vei ding hi.
			</verse>
			<verse book="3" chapter="23" verse="15-16">"Note in Sabbath khit a zingciang, vei-a biakna anlom na paipih ni uha kipan nipikal sagih bit dong a ni na simto ding uhhi. 16 A Sabbath sagihna khit a zingciangdong ni sawmnga dong na simto ding uh a, tua ciangin note in { Topa' } tungah an thak tawh biakna na paipih ding uhhi. 
			</verse>
			<verse book="3" chapter="23" verse="26-32">{ Topa } in Moses kiangah, 27 "Hih a kha sagihna ni sawm ni pen kilemna ni a hihi. Tua pen note-a' dingin a siangtho kikhop hun hi ding a, note in an tangin, { Topa' } tungah meihal biakna na pia ding uhhi. 28 Note in tua ni-in na na sem kei ding uhhi; Banghang hiam cihleh tua pen { Topa } note' Pasian' mai-ah note-a' dingin kilemna bawlna dingin kilemna bawl ni a hihi. 29 Banghang hiam cihleh tua ni-in bang khat peuhpeuh a nekha mi peuhmah ama mite kiang panin kihawlkhia ding hi. 30 Tua ni-in na khat peuhpeuh a sem mi peuhmah keimah in ama mite lak panin ka that ding hi. 31 Note in na na sem kei ding uhhi. Tua pen na khang tawntungun na ten'na khempeuh uhah ngeina khat hi tawntung ding hi. 32 Tua pen note-a' dingin a thupi tawlngakna Sabbath ni hi ding a, an na tang ding uhhi. Tua kha ni kua nitaka kipan, a nitak panin a nitak kik dong note in na Sabbath uh na tang ding uhhi," a ci hi.
			</verse>
			<verse book="3" chapter="23" verse="38">Note in { Topa' } tungah na piak uh { Topa' } Sabbath-te, note' letsongte, thuciamna hangin na biaknate khempeuh uh leh utthu-a na biaknate khempeuh uh banah piak ding a hihi.  
			</verse>
			<verse book="3" chapter="24" verse="8">Sabbath ni simin Aaron in a tawntung thuciamna-in Israel mite tangdingin { Topa' } mai-ah a ngeina bangin koih tawntung ding hi.
			</verse>
			<verse book="3" chapter="25" verse="4">Ahih hangin a kum sagihna-ah leitang-a' ding a thupi tawlngakna Sabbath, { Topa } pahtawina Sabbath om ding hi. Note in na lo uh na pawi kei ding uh a, na leenggui lo uh na hah kei ding uhhi.
			</verse>
			<verse book="3" chapter="26" verse="2">Note in ka Sabbath-te tangin keimah hong kibiakna mun na zahtak ding uhhi; kei pen { Topa } ka hihi.
			</verse>
			<verse book="3" chapter="26" verse="34-35">Tua ciangin na galte uh leitangah na om tanvei uh, gamkhingin a om sungteng, leitang in tawlngak hun a ngah hi ding hi. Leitang tawlnga-in, a Sabbath-te a tang hi ding hi. 35 Ama tungah na ten' laitakun na ngahsak loh uh tawlngakna ahi a Sabbath-te, gamkhingin a om sungteng a tawlnga hi ding hi.
			</verse>
			<verse book="3" chapter="26" verse="43">Ahih hangin amaute in leitang nusia-in, amaute omloin gamkhingin a om sungteng leitang in a Sabbath-te na ngah ding hi. Amaute in ka biakna ngeina kipte nialin, ka thukhamte mudah uh ahih manin, a mawhna uh a kipuahphat ding uh kisam hi.
			</verse>
			<verse book="4" chapter="15" verse="32-36">Israel mite gamlakah a om sungun, Sabbath ni-in sing a tom mi khat mu uhhi. 33 Sing a tom laitak a mu mite in Aaron leh Moses, leh mihonte khempeuh kiangah amah paipih uhhi. 34 Amah bang kicih ding ci-in teltakin kigenlo ahih manin amaute in khumcip uhhi. 35 { Topa } in Moses kiangah, "Tua mipa kithat ding hi. Mihonte khempeuh in giahphual pua-ah suang tawh amah deng ding uhhi," a ci hi. 36 Mihonte khempeuh in giahphual pua-ah amah paipih uh a, { Topa } in Moses a thupiak bangin suang tawh amah a denglum uhhi.
			</verse>
			<verse book="4" chapter="28" verse="9">"Sabbath ni-in a sitbaanglo, kum khat a pha tuuno nih leh an tawh biakna-in sathau tawh a kibawl annel lawh nih leh a leenggahzu tawh biakna hi ding hi.10Hih pen tatsat loin meihal biakna leh a leenggahzu tawh biaknate banah Sabbath simin meihal biakna a hihi.
			</verse>
			<verse book="5" chapter="5" verse="12-15">"{ Topa } note' Pasian in hong thupiak bangin na sian'thosakna dingun Sabbath ni tang un. 13 Ni guk sung na semin na nasep ding khempeuh uh na hih ding uhhi. 14 Ahih hangin a ni sagih ni pen { Topa } note' Pasian' Sabbath ni a hihi. Tua ni-in note bangin na nasem numei leh na nasem pasalte uh a tawlngak theihna dingin note, na tapate, na tanute, na nasemnute, na nasempate, na bawngtal, na la, na ganhing khat peuhpeuh uh leh na huang sung uha om zinte in na khat peuhpeuh semlo ding uhhi. 15 Egypt-ah nasem na hihna uh leh tua lai panin { Topa } na Pasian un a vangliatna khut leh a thahatna tawh hong paikhiatpihna na phawk ding uhhi. Tua ahih ciangin Sabbath ni na tan' ding uh { Topa } note' Pasian in thu hong pia hi.
			</verse>
			<verse book="12" chapter="4" verse="23">Tua ciangin amah in, "Banghangin tuni-in ama kiangah pai ding na hi hiam? Khadet ni ahi a, Sabbath ni ahi zongin hilo hi," a ci hi. Amah in, "Hong hoih na ding hi," a ci hi.
			</verse>
			<verse book="12" chapter="11" verse="5-9">Tua ciangin amah in amaute thu pia a, "Note hih bangin na gamta ding uhhi: Sabbath ni-in nasep pengin kumpipa inn a cing no seh thumah sehkhatte in 6 (adang seh thumah sehkhatte Sur kulhkongpi-ah omin adang seh thumah sehkhatte a cingte' nung kulhkongpi-ah om hi) kumpi inn na cing ding uhhi. 7 Tua ciangin Sabbath ni-in na semin { Topa' } biakinn a cing no a khennihte in 8 na khutsung uhah na hiam ciat uh tawh kumpi Joash na cing ding uhhi. Note kiang nai-ah a hong pai peuhpeuh kithat ding hi. Kumpipa a paikhiat ciang leh a sungtum ciangin amah na cing ding uhhi," a ci hi. 9 A ukte in siampi Jehoiada' thupiak khempeuh bangin hih uh a, Sabbath ni-in nasep a sem dingte tawh Sabbath ni-in ama mi nasep a peng dingte hong paipih ciat uh a, siampi Jehoiada kiangah hong tung uhhi.
			</verse>
			<verse book="12" chapter="16" verse="18">Tua ciangin Assiria kumpipa a mai-etna dingin amah in Sabbath ni-in zat dingin a sungah a kikoih tutna khuhna leh kumpipa' lutna a puanung, { Topa' } biakinn panin a lakhia hi.
			</verse>
			<verse book="13" chapter="9" verse="32">Kohath mi amau' behte pawlkhat in zong Sabbath simin koih ding Ompihna Anlum uk uhhi.
			</verse>
			<verse book="13" chapter="23" verse="31">a mal zah a kisam bangin Sabbath nite, Khadet nite, leh pawi nite-in { Topa } tungah meihal biakna a kipiak peuhpeuh ciangin a tawntungin { Topa' } mai-ah om ding uhhi.
			</verse>
			<verse book="14" chapter="2" verse="4">En in, Israel-te-a' dingin a tawntunga ding a kikipsaksa bangin, ama mai-ah a namtui nate ahi paknamtui halna ding, leh Ompihna Anlum piak tawntungna ding, leh Sabbath nite, Khadet nite, leh { Topa } kote' Pasian-a' dingin a kisehsa pawi nite-in zing leh nitakin meihal biaknate piakna dingin { Topa } ka Pasian' minin biakinn khat lamin ama tungah a ap ding ka hihi.
			</verse>
			<verse book="14" chapter="8" verse="12">Tua ciangin Sabbath nite, Khadet nite, leh kum simin a kinei pawi thum — silngo sawhloh anlum pawi, nipikal pawi, leh biakbuk pawite-a' dingin Moses' thupiakna tawh kizui-in nisimin piakna nasep ding a kisam ahih mah bangin innliim mai-a a lam { Topa' } biakna tau tungah Solomon in meihal biakna { Topa } tungah a pia hi.
			</verse>
			<verse book="14" chapter="23" verse="4">Note in hih bangin na hih ding uhhi: Sabbath ni-in nasep a peng no siampite leh Levi mite sung panin seh thumah seh khat kulhkongpi cingte na hi ding uh a,
			</verse>
			<verse book="14" chapter="23" verse="8">Siampi Jehoiada' thupiak khempeuh bangin Levi mite leh Judah mi khempeuh gamta uhhi. Amaute in amau' mi ciat Sabbath ni-in na a sem ding mite tawh Sabbath ni-in nasep a peng ding mite hong paipih uhhi; Banghang hiam cihleh Jehoiada in nasep a peng ding siampite ciahsak lo hi.
			</verse>
			<verse book="14" chapter="31" verse="3">Kumpipa in ama neihsa sung panin a piakte pen meihal biakna ding a hihi. { Topa' } thukham sungah a kigelh mah bangin zing leh nitaka meihal biaknate, Sabbath nite, Khadet nite, leh a kiseh pawite-a' dingin meihal biaknate a hihi.
			</verse>
			<verse book="14" chapter="36" verse="21">Tua sungin Israel leitang in a Sabbath-te a kicingin na tang hi. Kamsang Jeremiah tung tawnin { Topa' } thugen a tun'na dingin kum sawmsagih a cin'na dingin leitang a kinusiat sung khempeuh leitang in Sabbath tawlngakna a nei a hihi.
			</verse>
			<verse book="16" chapter="9" verse="14">na nasempa Moses tung tawnin amaute tungah na Sabbath siangtho na theisak a, thupiaknate, ngeinate, leh thukhamte na pia hi.
			</verse>
			<verse book="16" chapter="10" verse="31-32">Hih mite in Sabbath ni-in van ahi a, an ahi zongin hong zuak leh Sabbath ni leh ni siangtho khat peuhpeuh ni-in i lei kei ding hi. Kum sagihna-a an piangte nusia-in tua kumin leiba khempeuh i maisak ding hi. 32 Eite' Pasian' biakinn-ah nasepna ding ahi Ompihna Anlum, a manmanin an tawh biakna, a manmanin meihal biakna, Sabbath ni, Khadet ni, a kiseh pawite, biakna letsongte, leh Israel mite' tangin a kibawlsak ahi kilemna bawlna dingin mawhna hanga biaknate, leh i Pasian' biakinn-ah sep ding a kisam dangte khempeuhah zat dingin kum simin shekel khat seh thumah khat piak ding ka kiciam uhhi.
			</verse>
			<verse book="16" chapter="13" verse="15-22">Tua hun lai-in Judah gamsungah mite in Sabbath ni-in leenggah sukin, a khawhsate uh khawmin late tungah suanin, leenggah, thei, leh van namkim, Sabbath ni-in Jerusalem-ah hong puakna ka mu hi. Tua ni-in na a zuakna uh hangin ka lungkimlohna amaute tungah ka gen hi. 16 Jerusalem khuasunga teng Taia khuamite in zong ngasa leh van namkim hong paipihin Judah mite tung leh Jerusalem khuasungah Sabbath ni-in zuak uhhi. 17 Tua ciangin Judah uliante tungah lungkim loin amaute kiangah, "Banghangin hih bangin hoihlohna gamta-in Sabbath ni ninsak ngam na hi uhhiam? 18 Na pu na pate uh tu-a bang teekin a gamtat manin eite tung leh hih khuapi tungah hih bang siatna khempeuh hong tung hilo ahi hiam? Tua hinapi-in note in Sabbath ni nitsakna tawh Israel tungah hehna tamzaw na tungsak uhhi," ka ci hi. 19 Tua hi a, Sabbath ni ding khuamial ciangin kongpite a kikhakna ding ka sawl a, Sabbath bei khit mateng a kihon'lohna dingin thu ka pia hi. Tua ciangin, Sabbath ni-in khua sungah van hong kilutpih lohna dingin kongpite a cing dingin ka nasemte pawlkhat ka koih hi. 20 Tua ahih manin sumbukte leh na nam tuamtuam a zuakte, khatvei nihvei khawng Jerusalem khua pualamah giak uhhi. 21 Ahi zongin amaute hilhkholin amaute kiangah, "Banghangin kulh gei-ah giak na hi uhhiam? Nong giah kik uh leh note tungah thu kong bawl ding hi," ka ci hi. Tua huna kipanin Sabbath ni-in amaute hong pai nawnlo uhhi. 22 Tua ciangin Sabbath ni a siangtho-in a omsak theihna dingun amaute kisian'suah tawmin kongpite hong cin'na dingun Levi mite ka sawl hi. Ka Pasian aw, hih thu-ah zong hong phawk in la, na itna tawh kizui-in siatna panin kei hong pengsak in.
			</verse>
			<verse book="23" chapter="1" verse="13">Bangmahin a kimanglo piaknate hong paipih nawn kei un. Paknamtui halna ka kih hi. Khadet ni, Sabbath ni, leh thupi takin na kikhopnate uh mawhna tawh kidim ahih manin ke'n ka thuakzo kei hi. 
			</verse>
			<verse book="23" chapter="56" verse="2-6">Hih banga a gamta mite, hih thu a lenkip mihingte, Sabbath tangin a siasak lote, siatna bawlna ding panin hoihtakin a kikemte, thupha ngah mi ahi hi," a ci hi. 3 { Topa } pawlin a beel gamdang mipa in, "{ Topa } in ama mite kiang panin kei hong khenkhia taktak ding hi," ci kei hen. A kiget mipa in, "En un, kei pen Pasian' mite lakah a kihel thei ding ka hi kei hi," ci kei hen. 4 Banghang hiam cihleh { Topa } in hih bangin ci hi: "Keima Sabbath nite tangin, kei hong lungdamsak thei nate teel a, ka thuciamna a lenkip a kiget mite tungah 5 ka innsung leh ka huangsungah tanu leh tapate sangin a hoihzaw phawkna leh min ka pia ding a, a mang ngei nawnlo ding a kip tawntung min amaute tungah ka pia ding hi. 6 "Ama na a sem ding, { Topa}' min a it ding, ama nasem a suak dingin { Topa } pawlin amah a beel gamdang mite, Sabbath ni tangin a siasaklo, ka thuciamna hoihtakin a lenkip mi peuhmah,
			</verse>
			<verse book="23" chapter="58" verse="13">Note in Sabbath siangtho sakin, keima ni siangtho ni-in na nasepna panun khawlin Sabbath ni pen deihhuai sa-in, { Topa}' ni siangtho pen pahtawihuai na cih uh a, note in pahtawi-in note' deihbang zuiloin, note' ut bang hiloin motpau loin na om uh leh,
			</verse>
			<verse book="24" chapter="17" verse="21">{ Topa } in hih bangin ci hi: Na nuntak nop lai uh leh kidawm unla, Sabbath ni-in van pua kei un. Jerusalem khua kongpite-ah bangmah hong lutpih kei un. 22 Sabbath ni-in na inn uhah bangmah sem kei un. Na pu na pate uh ka thupiak mah bangin Sabbath ni siangthosak un.
			</verse>
			<verse book="24" chapter="17" verse="24">"Ahih hangin { Topa } in kong cihin-ah, note in ka thu nong ngaih uh a, Sabbath ni-in hih khua kongpite-ah bangmah hong lutpih loin, Sabbath ni siangthosakin, na na sep kei uh leh,
			</verse>
			<verse book="24" chapter="17" verse="27">Ahih hangin ka thu nong ngaih kei uh a, Sabbath ni siangthosak loin, Jerusalem khua kongpite-ah van pua-in nong lutpih uh leh, tua kongpite ka hal ding hi. A mei in Jerusalem khua kumpi innte lawhin kangtum ding a, a mei a kiphelhzo kei ding hi,’ va ci in," hong ci hi.
			</verse>
			<verse book="25" chapter="2" verse="6">Amah in biakna Biakinnpi a zan gawpsak hi. Amah in biakna ni siangtho nite leh Sabbath nite a beisak hi. Kumpite leh siampite in a nasia ama hehna a thuakkhawm uhhi. 
			</verse>
			<verse book="26" chapter="8" verse="5">Note in na lungsim sung uhah, "I ante i zuak theihna dingin zumkhak hun bei ding i ngaklah hi. I mangbuhte i zuaktheihna dingin cik ciangin Sabbath ni bei ding ahi hiam? I antehna seu neuseekin sum tampi i ngen nuam a, tawikhaina manlo zangin a hong leite i khem nuam hi.
			</verse>
			<verse book="26" chapter="20" verse="12-13">{ Topa } ahi keimah in amaute pen mi siangtho-in ka bawlna thu a phawkna dingun kote' kikalah thukimna limin Sabbath tan' ding thu ka pia hi. 13 Ahi zongin Israel mite in gamlak nangawnah kei hong dem uh a, a zui peuhpeuh in nuntakna a ngahna ding uh ahi keima thukhamte leh ka thupiaknate a nial uhhi. Ka Sabbath-te zong nakpi takin siasak uhhi. Tua ahih manin amaute a maiman'na dingin ka hehnateng gamlakah a thuaksakgawp dingin ka kithawi hi.
			</verse>
			<verse book="26" chapter="20" verse="16">Tua bangin kiciamna ka bawlna pen, amaute in ka thupiaknate nialin, ka thukhamte zuilo uh a, ka Sabbath-te siasak uhhi. Amaute in kei hong biak ding uh sangin milim biak ding utzaw uh ahihna hang a hihi.
			</verse>
			<verse book="26" chapter="20" verse="20-21">Kei pen { Topa } ahi note' Pasian ka hihna na phawkna ding uh leh note tawh i bawlsa thukimna lim dingin Sabbath-te na siangthosak un,’ ka ci hi. 21 "Ahi zongin a tate nangawn un kei hong dem uhhi. A zuite in nuntakna a ngahna ding ahi ka thukhamte palsatin ka thupiaknate manglo uh a, Sabbath-te siasak uhhi. Tua ahih manin, ka hehnateng gamlakah thuaksak gawpin, amaute a sumai dingin ka kithawi hi.
			</verse>
			<verse book="26" chapter="20" verse="24">Hih bangin kiciamna ka bawlna pen, amaute in ka thupiaknate nialin, ka thukhamte zuilo uh a, ka Sabbath-te siasak uhhi. Tua banah a pu a pate un a biak milimte mah a biakna hang uh a hihi.
			</verse>
			<verse book="26" chapter="22" verse="8">Mun siangthote zong zahtakna mel kinei loin, Sabbath-te zong kitanglo hi.
			</verse>
			<verse book="26" chapter="22" verse="26">A siampite un ka thukham palsatin, a siangtho biakna nate ninsak uhhi. A siangtho biakna nate leh a mawkmawk nate khenna mel neilo uh a, a tate uh tungah a siang leh a nin a kilamdan'na zong hilhlo uhhi. Sabbath-te zong donin neilo uhhi. Tuate khempeuh hangin Israel mite in kei hong zahtaklo uhhi.
			</verse>
			<verse book="26" chapter="23" verse="38">Amaute' gamtatna tu-a bangteng bek hilo lai hi. Ka biakinn ninsak uh a, ka Sabbath-te zong palsat lai uhhi.
			</verse>
			<verse book="26" chapter="44" verse="24">Thunei khat peuhpeuh a om ciangin, keima ngeina omsa tawh kizui-in thu khen ding uhhi. A kiseh pawite a ngeina omsa bangin bawl ding uh a, Sabbath-te siangthosak ding uhhi.
			</verse>
			<verse book="26" chapter="45" verse="17">Gam uk ulianpa in biakna-in piak ding ganhingte, an tawh biakna-in zat dingte, leh pawi khempeuh, Khadet ni, Sabbath nite-in Israel mibuppite-a' dingin tuiphih biaknate a piak ding ama nasep a hihi. Israel mite' mawhna a maitheihna dingin mawhna hanga biakna, an tawh biakna, meihal biakna, leh thunuama biakpiakna-in a zat dingte khempeuh amah in a si ding a hihi.
			</verse>
			<verse book="26" chapter="46" verse="1-4">"Topa { Pasian } in hih bangin ci hi: Nisuahna lama om, tual sungnung kongpi pen nasep ni guk sung kikhakcip ding a, ahi zongin Sabbath ni leh Khadet ni-in kihong ding hi. 2 Siampite in meihal biakna leh thunuama biakna a piak laitakun, gam uk ulianpa pen tual puanung lam panin inndei lianpi kongpi-ah pai-in kongpi khuamte gei-ah ding ding a, tua kongpi-ah bia-in tua khit ciangin pusuak kik ding hi. Nitak mateng tua kongpi kikhaklo ding hi. 3 Sabbath ni leh Khadet nisimin mi khempeuh in zong tua kongpi mai-ah { Topa } bia-in kun ding uhhi. 4 Gam uk ulianpa in Sabbath ni-in meihal biakna dingin paubaan'na a omlo tuuno guk leh tuutal khat pia ding hi.
			</verse>
			<verse book="26" chapter="46" verse="12">Gam uk ulianpa in ama utthu-in biakpiakna, meihal biakna ahi a, thunuama biakna ahi zongin khat peuhpeuh a piak ciangin, ama lutna dingin nisuahna lama om tual sungnung kongpi kihon'sak ding hi. Amah in Sabbath ni-in biakpiakna a bawl mah bangin pia ding hi. Amah a ciahkik khit ciangin a kongpi kikhak ding hi.
			</verse>
			<verse book="40" chapter="12" verse="1-2">Tua zawh a sawtloin Sabbath ni khatin mangbuh lo nawkin Zeisu a pai hi. A nungzuite a gil uh kial ahih manin mangbuhvuite zutin a ne uhhi. 2 Pharisee mite in a muh uh ciangin Zeisu kiangah, "En in, Sabbath ni-in i hih dingin a kilawmlo gamtatna na nungzuite gamta uhhi," a ci uhhi.
			</verse>
			<verse book="40" chapter="12" verse="5">Tua ahih kei leh zong siampite in Sabbath sim mahin biakinn sungah Sabbath thukham khial napi-in mawhsakna a ngah tuanlohna thu uh, Moses Thukham sungah sim ngeilo na hi uhhiam?
			</verse>
			<verse book="40" chapter="12" verse="8">Banghang hiam cihleh Mihing Tapa pen Sabbath ni a ukpa ahi hi," ci-in a dawng hi. 
			</verse>
			<verse book="40" chapter="12" verse="10-13">Tua lai-ah a khut langkhat a zaw mi khat a na om hi. Zeisu gamta khial hi, ci-in a mawhna a zong nuam mi pawlkhat tua lai-ah om uh ahih manin tua mite in Zeisu kiangah, "Sabbath ni-in cina damsak ding a kilawm mah ahi hiam?" ci-in a dong uhhi. 11 Zeisu in amaute kiangah, "Note khatpeuh in tuu khat nei unla, Sabbath ni-in dum sungah tua tuu kia leh, tua tuu va lenin kaikhiato ding hilo na hi uhhiam? 12 Mi pen tuu sangin nakpi takin manphazaw ahih manin Sabbath ni-in a hoih sep ding a kilawm ahi hi," ci-in a dawn' khit ciangin 13 a mipa kiangah, "Na khut zan in," a ci hi. A mipa in zong a khut zanpah a, midangte mah bangin hoihtakin a damkik hi.    
			</verse>
			<verse book="40" chapter="15" verse="9">Mihingte' bawltawm thukhamte, Pasian' thukham zahin mite tungah hilh uh ahih manin kei hong biak hangun a kiman'na omlo hi,’ ci hi," ci-in a dawng hi. 
			</verse>
			<verse book="40" chapter="24" verse="20-21">Tua galtai hun pen phalbi laitak leh Sabbath ni ahih khaklohna dingin thu na ngen un. 21 Banghang hiam cihleh leitung pian'cila kipan tuhun dong, cikmahin tua bang haksatna a om ngeilo, nidang ciangin zong a om ngei nawnlo ding, tua hun laitakin hong tung ding hi.
			</verse>
			<verse book="40" chapter="27" verse="62">A zingciang, Sabbath ni-in Pilat kiangah siampi liante leh Pharisee mite hong pai uh a,
			</verse>
			<verse book="40" chapter="28" verse="1">Nipini khitciangin, ni sagih lakah ni kipat ni, khua a vak pat laitakin Magdala khua Mary leh adang Mary te in daihawh dingin a pai uhhi. (HCN)
			</verse>
			<verse book="40" chapter="28" verse="1">Sabbath ni khit, Nipi ni zingsang khua hong vak kuan ciangin Magdala khuami Mary leh adang Mary, daihawh dingin a va pai uhhi. (TDM)   
			</verse>
			<verse book="40" chapter="28" verse="1">Sabbath ni khit nipikal ni masapen ni, phalvak tungin Mary Magdalen leh adang Mary-te han hawh dingin a pai uhhi. (ZIV)
			</verse>
			<verse book="40" chapter="28" verse="1">Tu in Sabbath ni a bei khit nipi kal sunga ni masapen ni zingsang phalvak tungin Magdala khuami Mary leh Mary dang khat daihawh dingin a pai uhhi. (ZSV)
			</verse>
			<verse book="41" chapter="1" verse="21">Tua ciangin Kapernaum khua tung uh a, a Sabbath ni-in kikhopna inn sungah Zeisu pai-in thu hilh ding a kipan hi.
			</verse>
			<verse book="41" chapter="2" verse="23-24">Khatvei, Sabbath ni khatin Zeisu leh a nungzuite, mangbuh lo nawkin a pai uhhi. A paikawmun a nungzuite in mangbuhvui a zut uhhi. 24 Tua ahih ciangin Pharisee mite in Zeisu kiangah, "Banghangin Sabbath ni-in gamtatloh dingpi, na nungzuite gamta uh ahi hiam?" a ci uhhi.
			</verse>
			<verse book="41" chapter="2" verse="27-28">Tua ciangin Zeisu in, "Sabbath ni, mihingte' phattuamna dingin a kibawl hi a, mihing pen Sabbath ni a phattuamna dingin a kibawl hilo hi. 28 Tua ahih ciangin Mihing Tapa pen Sabbath ni nangawn a ukpa ahi hi," ci-in a thugen a khum hi.  
			</verse>
			<verse book="41" chapter="3" verse="2-4">Zeisu gamtakhial hi, ci-in a mawhsak nuam mi pawlkhat tua lai-ah om uh a, Sabbath ni-in hih mipa a damsakkha hiam, ci-in vil gige uhhi. 3 Zeisu in khutzaw mipa kiangah, "Hih a mailamah hong ding in," a ci hi. 4 Tua ciangin mite kiangah, "Sabbath ni-in bang i hih ding i Thukham in hong deih ahi hiam? Huh ding maw, gimsak ding; mi khat a nuntakna hot ding maw, thah ding; koi hong deihzaw ahi hiam?" ci-in a dong hi. Ahih hangin kuamah in dawnglo hi.
			</verse>
			<verse book="41" chapter="6" verse="2">A Sabbath ni ciangin kikhopna inn-ah thu a hilh hi. Ama thuhilh a za mi tampite in lamdangsa-in, "Hihpa in hih thute koi panin a ngah ahi hiam? Hihpa tungah a kipia pilna a bang pilna ahi hiam? Bangci-in na lamdang hici bawltheih ahi hiam?
			</verse>
			<verse book="41" chapter="15" verse="42">Tua ni pen Sabbath ni ma, Kigin' ni ahih manin nitak lam ciangin, 
			</verse>
			<verse book="41" chapter="16" verse="1">Sabbath ni a bei khit ciangin Magdala khuami Mary, James nu Mary, leh Salome-te in Zeisu' luang a va zutna dingun paknamtui a va lei uhhi. 
			</verse>
			<verse book="42" chapter="4" verse="16">Tua ciangin ama khan'na Nazareth khua-ah Zeisu pai a, Sabbath ni ciangin a paingei bangin kikhopna inn-ah a pai hi. Laisiangtho a sim dingin amah ding a,31Tua ciangin Galilee gam Kapernaum khua-ah paisuk a, Sabbath ni-in thu a hilh hi.
			</verse>
			<verse book="42" chapter="6" verse="1-2">Sabbath ni khatin mangbuh lo nawkin Zeisu leh a nungzuite a pai uhhi. A nungzuite in mangbuhvuite zut uh a, a khutsung uhah nuai-in a ne uhhi. 2 Amaute lakah a om Pharisee mite pawlkhat in, "Sabbath ni-in i hih dingin a kilawmlo gamtatna Banghangin gamta na hi uhhiam?" a ci uhhi.
			</verse>
			<verse book="42" chapter="6" verse="5-9">Tua ciangin Zeisu in, "Mihing Tapa pen Sabbath ni a Ukpa ahi hi," ci-in a thugen a khum hi. 6 Sabbath a ni dang khatin kikhopna inn khatah Zeisu pai-in thu a hilh hi. A khut taklam a zaw mi khat tua lai-ah na om hi. 7 Thukham hilh siate leh Pharisee mite pawlkhat in Zeisu a mawhsak theihna ding uh thu zongnuam uh ahih manin, Sabbath ni-in hih mipa a damsak hiam, ci-in na encik gige uhhi. 8 Ahi zongin Zeisu in amau' ngaihsutna thei ahih manin a khutzaw mipa kiangah, "Ding in la, mihonte mai hih lai munah hong pai in," a ci hi. A mipa zong hong pai-in mihon mai-ah a hong ding hi. 9 Tua ciangin Zeisu in amaute kiangah, "Note tungah thu khat kong dong nuam hi. Sabbath ni-in a pha bawlding leh a sia bawlding koi kilawmzaw a, mi khat' nuntakna suahtaksak ding leh siatsak ding koi hoihzaw ahi hiam?" a ci hi.
			</verse>
			<verse book="42" chapter="13" verse="10">Sabbath ni khatin Zeisu in kikhopna inn khat sungah thu hilhin a om hi.
			</verse>
			<verse book="42" chapter="13" verse="14-16">Ahi zongin Zeisu in Sabbath ni-in cina a damsakna hangin kikhopna inn ukpa a heh suak a, mite kiangah, "Na a kisep theihna ding hun ni guk sung om hi. Tua hun sungin hong pai-in kidamsak unla, ahi zongin Sabbath ni-in hong pai kei un," a ci hi. 15 Tua ciangin Topa in amah dawng a, "No a kineihkhem mite aw, note in Sabbath ni mahin zong na bawngte uh ahi a, na late uh ahi zongin a buk panin na khihna khaute uh sutin, tui pia dingin paipih hilo na hi uhhiam? 16 Tua mah bangin Satan in Abraham' suante khat ahi hih numei pen kum sawmlegiat sung hencip hi. Hih a kihencipna panin Sabbath ni-in hih numei khahkhiat ding kilawm hilo ahi hiam?" a ci hi. 
			</verse>
			<verse book="42" chapter="14" verse="1-5">Sabbath ni khatin Pharisee mi upa khat' inn-ah anne dingin Zeisu pai a, mite in amah encik uhhi. 2 Tua laitakin a khut leh a khe a bawk mi khat Zeisu kiangah hong pai a, 3 Zeisu in zong Thukham hilh siate leh Pharisee mite kiangah, "Sabbath ni-in cina damsak ding i Thukham in hong hiam, khak hiam?" ci-in a dong hi. 4 Ahi zongin kuamah in dawngloin omcip uhhi. Zeisu in zong tua mipa samin a damsak khit ciangin a ciahsak hi. 5 Tua ciangin Zeisu in amaute kiangah, "Note khatpeuh' tapa ahi a, na bawngtal uh ahi zongin tuikhuk thukpi sungah Sabbath ni-in kia leh, Sabbath ni hinapi-in kaikhia veve ding hilo na hi uhhiam?" a ci hi. 
			</verse>
			<verse book="42" chapter="23" verse="54-56">Tua ni pen nipi zawh ni nga ni hi a, Sabbath ni hong hi dektak ta hi. 55 Galilee gam panin a hong zui numeite in zong a kivuina-ah zui uh ahih manin a hanphual leh a luang kisialzia khempeuh zong a mu uhhi. 56 Tua ciangin amaute ciah uh a, Zeisu' luang a nuh dingun paknamtui leh sathau a bawlkhol uhhi. Thukham zui-in Sabbath ni tawlnga-in a om uhhi. 
			</verse>
			<verse book="43" chapter="5" verse="9-11">tua cinapa thakhatin dampah a, a lupna pheek la-in a paipah hi. Tua ni pen Sabbath ni hi citciat ahih manin, 10 Jerusalem khuasunga om Jew mi uliante in cina damkikpa kiangah, "Tuni pen Sabbath ni ahih manin lupna pheek na puak ding ngeina hilo hi," a cih uh ciangin 11 amah in, "Kei hong damsakpa in, ‘Na lupna pheek la in la pai in,’ hong ci hi," ci-in a dawng hi. 
			</verse>
			<verse book="43" chapter="5" verse="16-18">Tua ahih manin Zeisu in Sabbath ni-in cina a damsakna hangin amaute in Zeisu bawlsiat ding a kipan uhhi. 17 Ahi zongin Zeisu in amaute kiangah, "Ka Pa in tuni dongin na sem tawntung ahih manin kei zong ka sep ding mah ahi hi," a ci hi. 18 Hih bangin ama kampauna hangin amaute in Zeisu thatnuam semsem uhhi. Amah in Sabbath thukham a palsat bek hiloin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uhhi.
			</verse>
			<verse book="43" chapter="7" verse="21-23">Zeisu in, "Sabbath ni-in cina damsakna na lamdang khat ka bawlna hangin lamdang na sa mahmah uhhi. 22 Moses in na tapate uh vun na at ding uh thu hong pia a, (a taktakin Moses thupiak ma pekin na pu na pate un a palsat thu ahi hi) vun at ni ding leh Sabbath ni a kituahkhak ciangin a vun na at veve uhhi. 23 Moses thupiakna a kipelhlohna dingin Sabbath ni-in vun at na hih uh leh Sabbath ni-in mi khat ka damsak manin Banghangin kei tungah heh na hi uhhiam?
			</verse>
			<verse book="43" chapter="9" verse="14-16">Zeisu in buan bawlin a mit a vaksak ni pen Sabbath ni a hihi. 15 Pharisee mite in tua mipa in khua a muhtheih kikna zia thu dong leuleu uhhi. Amah in, "Tua mipa in ka mitah buan hong nuh a, ka mai ka phiat leh khua ka mu theikik hi," a ci hi. 16 Pharisee mi pawlkhat in, "Amah in Sabbath ni tanglo ahih manin Pasian kiang panin hong pai mi hilo ding hi," a ci uhhi. Ahi zongin pawlkhatte in, "A gamta khial mi in Banghangin hih bangin na lamdang bawlthei ding ahi hiam?" ci leuleu ahih manin mite' ngaihsutna kituaklo hi. 
			</verse>
			<verse book="43" chapter="19" verse="31">Tua ni pen Kigin' ni hi a, a zingciang Sabbath ni thupi diak ahih manin tua ni-in singlamteh tungah a luangte a omlai ding deihlo uh ahih ciangin Jerusalem khua-a Jew mi uliante, Pilat kiangah va pai-in a khete uh kuaitanin a luangte a lakkhiatna dingun a ngen uhhi. 
			</verse>
			<verse book="43" chapter="19" verse="41-42">Zeisu, singlamteh tungah a kithahna mun tawh kinai-ah huan khat om a, tua huansungah kuamah a kivui ngei nailohna hankhuk thak khat a om hi. 42 Tua ni pen Kigin' ni hi a, Jew mite' Sabbath ni hong naita ahih manin, tua hankhuk a nai ahihna hangin nawhsa thu-in tua lai munah Zeisu a vui uhhi.
			</verse>
			<verse book="44" chapter="13" verse="14">Ahi zongin Perga khua panin amaute paisuak uh a, Pisidia gam Antiok khua a tung uhhi. Sabbath ni-in kikhopna inn-ah pai-in a tu uhhi.
			</verse>
			<verse book="44" chapter="13" verse="27">Jerusalem khua-a a teng mite leh a makaite un Zeisu pen Honpa ahih lamtak na theilo uh a, Sabbath nisimin a kisim niloh kamsangte' thu zong na tello uhhi. Amaute in Zeisu na mawhsak uh ahih manin kamsangte' thugente a manin hong tung hi.
			</verse>
			<verse book="44" chapter="13" verse="42-44">Kikhopna inn panin Paul leh Barnabas a ciahding uh ciangin, Sabbath ni kik ciangin hih thute mah hong gen lai un, ci-in mite in a vaikhak uhhi. 43 Kikhopna inn panin a ciahkhiat uh ciangin Jew mi tampite leh Jew biakna a zui Gentail mi tampite in Paul leh Barnabas zui uh a, amaute gel in zong tua mite hanthawnin, Pasian' hehpihna suangin kiptakin a omna dingun a gen uhhi. 44 A Sabbath ni kik ciangin Pasian' thu a ngai dingin a khuazang phialun hong kikhawm uhhi. 
			</verse>
			<verse book="44" chapter="15" verse="21">Banghang hiam cihleh Sabbath nisimin kikhopna innte-ah Moses Thukhamte kisim ngitnget a, khua khempeuhah Moses thugente mah hilh belin kinei hi," a ci hi.
			</verse>
			<verse book="44" chapter="16" verse="13">A Sabbath ni ciangin Jew mite' thungetna mun om ding hi, ci-in ka upna uh khua pualama gun gei-ah ka pai uh a, tua lai-ah tu-in a kikhawm numeite tungah thu ka hilh uhhi. 
			</verse>
			<verse book="44" chapter="17" verse="2-3">A pai ngei zel mah bangin Paul zong kikhopna inn-ah pai a, Sabbath ni thum sung Laisiangtho siksanin mite tawh thu kikum a, 3 Christ in sihna thuakin, sihna panin a thawhkik ding a kisam ahi hi, ci-in a laktel hi. Tu-a note kiangah kong pulak Christ pen Laisiangtho sunga kigen Christ ahi hi, ci-in Paul in a gen hi.
			</verse>
			<verse book="44" chapter="18" verse="4">Sabbath ni simin kikhopna inn-ah limtakin thu gen a, Jew mi leh Grik mite in thu a upna dingun a hanciam hi.
			</verse>
			<verse book="44" chapter="20" verse="7">Sani nitakin an nekhawm dingin ka kikhawm uh a, a zingciangin a dingkhia ding ahih manin Paul in a thuhilh zankim ciangdong a zomsuak hi. 
			</verse>
			<verse book="48" chapter="4" verse="9-11">Ahi zongin note in tu-in Pasian meltheih khinin, tua ahih kei leh Pasian in note hong meltheih khinta ahih manin, a Banghangin bangmah a hih zolo, a ginalo tua bangte lamah kiheikik nuam a, sila va suakkik nuam na hi uhhiam? 10 Note in nite, khate, hunte, kumte-a kipan pawi tuamtuamte limtakin tan'ding na hah ngaihsut mahmah uhhi. 11 Tua ahih manin note-a' dingin ka nasepna khempeuh a mawkna a suahkhak ding ka hong lunghihmawhsak mahmah hi.
			</verse>
			<verse book="51" chapter="2" verse="16">Tua ahih manin annek tuidawn, biakna pawite, Khadet Pawi, leh Sabbath ni tawh kisai-in kuamah in ngeina zuihding bawl kei un. 
			</verse>
			<verse book="58" chapter="4" verse="4">Laisiangtho mun khatah, "A ni sagih ni-in a nasepna khempeuh panin Pasian tawlnga hi," ci-in ni sagihna thu tawh kisai na gen hi.
			</verse>
			<verse book="58" chapter="4" verse="9-10">Tua ahih manin tu-a thu om zia-ah ci lehang ni sagih ni-in Pasian a tawlngak mah bangin Pasian' mite a tawlngakna ding omlai hi. 10 Banghang hiam cihleh a nasepna panin Pasian a tawlngak mah bangin va pai-in Pasian tawh a tawlngate khempeuh zong a nasepna panun khawl ding uhhi.

			</verse>
		</category>
		<category id="99">
			<verse book="1" chapter="3" verse="14-15">Tua ciangin { Topa } Pasian in gulpi kiangah, "Nang, hih bangin gamta khin na hih manin, ganhing khempeuhte leh gamlak ganhing khempeuhte sangin ciamsiatna na ngahzaw hi. Na gilpi-in lam na pai ding a, na nuntak sung tawntungin leivui na ne ding hi. 15 Nang leh numei kikal na suanlekhakte leh ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi," a ci hi.
			</verse>
			<verse book="1" chapter="3" verse="17">Tua ciangin mipa kiangah, "Nang in na zi' thu mangin, ‘Nang in na ne kei ding hi,’ ci-in nang kong thupiak singgah ne na hih ciangin, nangma hangin leitang in samsiatna ngah hi. Na nuntak tawntung gimpi-in na semin na annek ding na zong ding hi. 
			</verse>
			<verse book="1" chapter="4" verse="11">Na sanggampa' sisan a hup dingin a kam a ka leitang tungah tu-in nang hong kisamsiat hi.
			</verse>
			<verse book="1" chapter="8" verse="21">{ Topa } in a namtui gimnam a zak ciangin, a lungsim sungah, "Mihing' gamtatna hangin leitang kasamsia kik ngei nawn kei ding hi. Banghang hiam cihleh mihing' lungsim ngaihsutna pen a tangval lai panin a gilo hi mawk hi. Tu-a ka hih bangin nuntakna a nei khempeuh zong ka susia ngei nawn kei ding hi.
			</verse>
			<verse book="1" chapter="9" verse="25">amah in, "Kanaan in samsiatna ngah ta hen la, a sanggamte' sila hi ta hen.
			</verse>
			<verse book="1" chapter="12" verse="3">Nang thupha hong piate thupha ka pia ding a, nang hong samsiate ka samsia ding hi. Nang' thupha ngah bangin thupha a ngahna dingun leitung midang khempeuh in hong ngen ding uhhi," a ci hi. 
			</verse>
			<verse book="1" chapter="27" verse="12-13">Ka pa in kei hong lawngkha leh, amah in ka khemna hong thei ding a, kei' tungah thupha hiloinsamsiatna hong tung zawsop ding hi," a ci hi.13 A nu in ama kiangah, "Nangma thuak ding samsiatna kei tungah hong tung ta hen, ka ta aw; ka thu hong mangpeuh inla, pai-in keelnote kei' kiangah hong puak in," a ci hi.
			</verse>
			<verse book="1" chapter="27" verse="29">Mite in nangma na hong sem hen la, minamte na mai-ah hong kun ta uh hen. Na sanggamte' tungah topa hi in la, na sanggamte' suanlekhakte, na mai-ah hong kun uh hen. Nang hong samsiapeuhmah in samsiatna ngah hen la, thupha hong pia peuhmah in thupha ngah ta hen," a ci hi.
			</verse>
			<verse book="1" chapter="49" verse="7">Amau' sinsona lauhuai a, amau' hehna kihtakhuai hi. Ciamsiatna ngah ta uh hen! Jacob suante sungah amaute ka khenthang ding a, Israel sungah amaute ka thehthang ding hi.
			</verse>
			<verse book="2" chapter="20" verse="5-7">Tuate' mai-ah na kun kei ding uh a, tuate na bia kei ding uhhi. Banghang hiam cihleh keimah note' { Topa } Pasian, a aam Pasian ka hi a, kei hong mudahte' tungah pate' mawhna tate' tungah khang thum khang lina dongin thuk-in, 6 ahih hangin kei hong itin ka thupiakte a zui mi a tul tampite tungah itna kip a lakpa ka hihi. 7 { Topa } note' Pasian' min a sia lamin na zang kei ding uhhi. Banghang hiam cihleh { Topa } in ama min a zang khialte gim pia ding hi.
			</verse>
			<verse book="2" chapter="21" verse="15-17">"Ama pa hita leh ama nu hita leh a sat peuhmah kithat ding hi. 16 "Zuak ding ahi a, sila-in neih ding ahi zongin mi a gu mi peuhmah kithat ding hi. 17 "Ama pa hita leh ama nu hita leh a samsia mi peuhmah kithat ding hi.
			</verse>
			<verse book="2" chapter="22" verse="28">"Thukhente na simmawh kei ding uh a, na mite uh a ukpa zong na samsia kei ding uhhi.
			</verse>
			<verse book="3" chapter="19" verse="12">Note in a manlopi-in keima min tawh na kiciam kei ding uh a, tua bangin na Pasian uh' min na daisak kei ding uhhi; kei pen { Topa } ka hihi.
			</verse>
			<verse book="3" chapter="19" verse="14">Note in bilngongte phuisam loin, mittawte' mai-ah a puk theihna ding na na koih kei ding uh a, note in na Pasian uh na zahtak ding uhhi; kei pen { Topa } ka hihi.
			</verse>
			<verse book="3" chapter="20" verse="9">"Banghang hiam cihleh a nu ahih kei leh a pa a samsia mi peuhmah kithat ding hi. Amah in a nu ahih kei leh a pa samsia khin a, ama sihna amahmah ngawh ding a hihi.
			</verse>
			<verse book="3" chapter="24" verse="11">Israel numei' tapa in Min Siangtho gensia-in samsia hi. Amaute in Moses kiangah amah paipih uhhi. Ama nu' min pen Shelomith hi a, Dan minam, Dibri' tanu a hihi.
			</verse>
			<verse book="3" chapter="24" verse="14-15">"A samsia mipa pen giahphual pualamah paipih in. Ama samsiat a za mi khempeuh ama lu tungah amau' khut ngasak in la, mihonte khempeuh amah denglumsak in. 15 Tua ciangin Israel mite tungah hih bangin gen in: Ama Pasian a samsia mi peuhmah in ama khialhna thuak ding hi.
			</verse>
			<verse book="3" chapter="24" verse="23">Tua ahih ciangin Moses in Israel mite tungah hih thu a gen hi. Amaute in a samsia mipa giahphual pualamah paipih uh a, suang tawh a denglum uhhi. { Topa } in Moses a thupiak bangin Israel mite in a hih uhhi.
			</verse>
			<verse book="4" chapter="22" verse="6">Tu-in hong pai in la, amaute hat lua uh ahih manin hih mite hong samsiatsak in. Tua hi leh amaute zo-in hih gam panin ka hawlkhiazo khading hi. Banghang hiam cihleh thupha na piak mi in thupha ngahin, na samsiat mi in siatna a ngahna ka thei hi," cisak hi.
			</verse>
			<verse book="4" chapter="22" verse="11-12">‘En in, Egypt panin mihon khat hong paikhia a, lei maitang teng dim uhhi. Tu-in hong pai in la, amaute hong samsiatsak in. Tua hi leh amaute do-in ka hawlkhiazo khading hi,’ hong ci hi," ci-in a gen hi. 12 Pasian in Balaam kiangah, "Amaute na zui kei ding hi. Tua mite thupha a kipia ahih manin nasamsia kei ding hi," a ci hi.
			</verse>
			<verse book="4" chapter="22" verse="17">Banghang hiam cihleh minphatna lianpi nang kong pia ding a, kei' tunga nong gen peuhpeuh ka hih ding hi. Hong pai in la, hih mite hong samsiatsak in,’ ci hi," ci-in a gen uhhi.
			</verse>
			<verse book="4" chapter="23" verse="8">Pasian' samsiat loh mite bangci samsiat ding ka hi hiam? { Topa' } mawhsak loh mite bangci mawhsak ding ka hi hiam?
			</verse>
			<verse book="4" chapter="23" verse="11-13">Tua ciangin Balak in Balaam kiangah, "Kei bang hong cih na hi hiam? Ka galte a samsia dingin nang kong sam a, ahi zongin amaute bangmah cihloin, amaute thupha na pia zawsop hi," a ci hi. 12 Amah in, "{ Topa } in ka gen dingin hong sawl thu, donlo ding ka hi hiam?" ci-in a dawng hi. 13 Tua ciangin Balak in ama kiangah, "Amaute na muh theihna ding mun dangah kei hong zui in. Amaute a madawk teng bek na mu ding a, a vekpi-in na mu kei ding hi. Tua ciangin tua lai panin amaute nong samsiatsak ding hi," a ci hi.
			</verse>
			<verse book="4" chapter="23" verse="25-27">Tua ciangin Balak in Balaam kiangah, "Amaute samsia peuhmah kei in la, thupha zong pia peuhmah kei in," a ci hi. 26 Ahih hangin Balaam in Balak kiangah, "‘{ Topa' } cih khempeuh keimah in ka hih ding hi,’ hong ci hilo ka hi hiam?" ci-in a dawng hi. 27 Balak in Balaam kiangah, "Tu-in hong pai in; mun dangah kong paipih ding hi. Tua lai panin amaute nong samsiatsakna ding Pasian in hong lungkimpih khading hi," a ci hi.
			</verse>
			<verse book="4" chapter="24" verse="9-10">Amaute bok a, humpinelkai pa bangin lumsuk uhhi. Humpinelkaipi bangin lumsuk uhhi. Kua in amaute phong ngam ding ahi hiam? Note thupha hong piate in thupha ngah hen la, note hongsamsiate in samsiatna ngah ta hen," a ci hi. 10 Balaam' tungah Balak heh mahmah a, amah in a khut leh a khut a tuum hi. Balak in Balaam kiangah, "Ka galte a samsia dingin nang kong sam hi. En in, nang in amaute thumvei tak thupha na pia khinzo hi.
			</verse>
			<verse book="5" chapter="5" verse="11">"‘{ Topa } note' Pasian' min a sia lamin na zang kei ding uhhi; Banghang hiam cihleh { Topa } in ama min a sia lamin a zang mi a mawhlo hi, cilo ding hi.
			</verse>
			<verse book="5" chapter="7" verse="26">Note' inn sungah a kihhuai nate na tumpih kei ding uh a, tua nate tawh kibangin samsiat a thuak mi na kisuaksak kei ding uhhi. Note in tua nate mudah mahmahin na kih ding uhhi. Banghang hiam cihleh tua nate a kisamsia na a hihi.
			</verse>
			<verse book="5" chapter="23" verse="4-5">Banghang hiam cihleh Egypt panin na paikhiat lai-un lampi-ah an leh tui tawh amaute in note hong dawnlo uh a, note hong samsia dingin Mesopotamia gam Pethor khua panin Beor' tapa Balaam cial uhhi. 5 Ahih hangin { Topa } na Pasian un Balaam' thu ngailo hi. { Topa } na Pasian un note hong it ahih manin, { Topa } na Pasian un samsiatna pen note-a' dingin thupha-in hong heisakzaw hi.
			</verse>
			<verse book="5" chapter="28" verse="15-20">"Ahih hangin note in { Topa } na Pasian uh thu mangloin, tuni-a kong gen ama thupiaknate leh ama thukhamte khempeuh limtakin na zuih kei uh leh, hih samsiatna khempeuh note tungah hong tung ding a, note hong ban ding hi. 16 "Khuapi sungah hong kisamsia ding a, lo-ah zong hong kisamsia ding hi. 17 "Na lawhte uh leh na annel mekna kuangte un zong samsiatna ngah ding hi. 18 "Note' sung pana piangte leh na leitang uh pana piangte, na bawngte uh leh na tuuhon note uh in zong samsiatna ngah ding hi. 19 "Na sep na bawlna khempeuh uhah hamsia na ngah ding uhhi. 20 "Note in { Topa } na nusiat uh a, na gamtatsiat uh leh, note sia-in na sihmang khit matengun { Topa } in note tungah samsiatna, buaina, cihmawhnate hong tungsak ding hi.
			</verse>
			<verse book="5" chapter="28" verse="35-42">{ Topa } in note na kidamsak kik theihloh ding uh a nasia mahmah meimatumte tawh na khukte uh leh na khete uh meimasak gawpin, na khenuai panun na luzang dong uhah na thuak ding uhhi. 36 "Note leh na pu na pate un a theih ngeiloh minam khat kiangah { Topa } in note leh note tungah na koih uh na kumpipa uh hong tun'pih ding a, tua lai-ah singlesuang tawh a kibawl pasian dangte' na na sem ding uhhi. 37 { Topa } in note hong paikhiatpihna mite lakah a cikzethuai, Paunak, leh gentehna na suak ding uhhi. 38 "Khaici tampi lo-ah na tuh ding uh a, ahi zongin tawmno bek na khawm ding uhhi; Banghang hiam cihleh kauphe in nemang ding hi. 39 Note in leenggah lo zuanin na puah ding uh a, ahih hangin leenggahzu dawnloin, leenggah zong na ne kei ding uhhi; Banghang hiam cihleh lung in tuate ne ding hi. 40 Na gamsung khempeuh uhah oliv kung na nei ding uh a, ahih hangin a thau tawh note na kizut kei ding uhhi; Banghang hiam cihleh na oliv gahte uh pulh ding hi. 41 Tanute leh tapate na nei ding uh a, ahih hangin amaute pen nomau-a' hilo ding uhhi; Banghang hiam cihleh amaute galmat suak ding uhhi. 42 Na singte khempeuh uh leh, na leitang panun a piang khempeuh kauphete in tang ding uhhi.
			</verse>
			<verse book="5" chapter="28" verse="45">"Amah in note hong piak thupiaknate leh thukhamte zuiloin, { Topa } na Pasian uh thu manglo na hih manun, note na sih matengun hih samsiatnate khempeuh note' tungah hong tungin, note hong delhin hong pha ding uhhi.
			</verse>
			<verse book="5" chapter="29" verse="20-21">{ Topa } in amah maisaklo ding a, { Topa' } hehna leh hazatna meikhu bangin tua mipa' langkhatah khuzaw-in, hih laibu sunga kigelh samsiatnate ama tungah tu ding a, { Topa } in a mun khempeuh panin ama min phiat ding hi. 21 { Topa } in hih thukham laibu sunga a kigelh thuciam samsiatnate khempeuh tawh kizui-in gimna a thuak dingin Israel minamte khempeuh lak panin amah tengkhia ding hi.
			</verse>
			<verse book="5" chapter="29" verse="27">Tua ahih ciangin a mite tungah { Topa } heh mahmah a, hih laibu sunga om samsiatnate khempeuh hih leitungah tungsak hi.
			</verse>
			<verse book="5" chapter="30" verse="1">"Note' mai-ah ka koih, na teel ding thu thupha leh samsiatna, hih nate khempeuh note tungah hong tungin, { Topa } in note hong hawlkhiatna minamte lakah hih thute phawk kikin,
			</verse>
			<verse book="5" chapter="30" verse="7">{ Topa } na Pasian un hih samsiatnate khempeuh, no hong bawlsia na galte uh leh na langte uh tungah tungsak ding hi.
			</verse>
			<verse book="5" chapter="30" verse="19">Tuni-in note' langkhatah teci a pang dingin vantung leh leitung ka sam a, note' mai-ah na teel dingun nuntakna leh sihna, thupha leh samsiatna ka koih hi. Tua ahih ciangin note leh na suanlekhakte uh na hin'theihna dingun nuntakna teel unla,
			</verse>
			<verse book="6" chapter="6" verse="26">Tua hun laitakin Joshua in amaute tungah thuciamna khat koih a, "Mi khat kipanin hih Jerikho khuapi a lamkikpa in { Topa' } mai-ah samsiatna thuak ta hen. A tacil luang khaamin tua khuapi bulpi phut ding a, a tapa neupen luang khaamin a kulhkongpite phut ding hi," a ci hi.
			</verse>
			<verse book="6" chapter="8" verse="34">Tua khit ciangin amah in thukham laibu sunga a kigelh bangbangin thukham kammal khempeuh, thupha leh samsiatnate a sim hi.
			</verse>
			<verse book="6" chapter="9" verse="23">Tu-in note hong kisamsia a, note pawlkhat a tawntungin sila, ka Pasian uh inn-a dingin sing suite leh tui tawite na hi ding uhhi," a ci hi.
			</verse>
			<verse book="6" chapter="24" verse="9">Tua ciangin Moab kumpipa, Zippor' tapa Balak hong khangin Israel mite hong do hi. Amah in mi sawlin note hong samsia dingin Beor' tapa Balaam a samsak hi. 
			</verse>
			<verse book="7" chapter="5" verse="23">"{ Topa' } vantung mi in, ‘Meroz khua samsia in, a sunga teng mite nasia takin samsia in. Banghang hiam cihleh { Topa } a huh dingin a thahatpa dona-ah { Topa } a huh dingin hong kuanlo uhhi,’ a ci hi.
			</verse>
			<verse book="7" chapter="9" verse="57">Pasian in Shekhem mite khempeuh' gitlohna hangin Jerubbaal' tapa Jotham' samsiatna bangin amau' tungah gimna a tungsak hi.
			</verse>
			<verse book="7" chapter="17" verse="2">Amah in a nu kiangah, "Ngun pek tul leh za khat hong kiguksak lai-in a gupa na samsiatna thu ka za hi. A ngunte pen keima guk hi a, tu-in hih lai-ah tuate om hi," a ci hi. Tua ciangin a nu in, "Ka tapa aw, { Topa } in thupha hong pia ta hen," a ci hi.
			</verse>
			<verse book="7" chapter="21" verse="18">Ahi zongin amau' zi dingin i tanute i pia thei kei hi," a ci uhhi. Banghang hiam cihleh Israel mite kiciam khinin, "Benjamin-te tungah zi a pia mipa in samsiatna ngah ta hen," a ci uhhi.
			</verse>
			<verse book="9" chapter="14" verse="24">Israel mite tua ni-in lungkham uhhi; Banghang hiam cihleh Saul in mite tungah kiciamna khat koih a, "Tu nitak mateng leh ka galte ka thukzawh matengin an a nepa in samsiatna ngah ta hen," a ci hi. Tua ahih ciangin mite khat beek in an ciamlo uhhi.
			</verse>
			<verse book="9" chapter="14" verse="28">Tua ciangin mite khat in, "Na pa in kiciamna khat tawh nakpi takin mite thuhilh a, ‘Tuni-in an a ne mipa in samsiatna ngah ta hen,’ ci hi," a ci hi. Mite gim mahmah uhhi.
			</verse>
			<verse book="9" chapter="17" verse="43">Tua ciangin Filistia-pa in David kiangah, "Ui hong sa a, ciangkang tawh sat hong sawm na hi hiam?" a ci hi. Filistia-pa in a pasian-te' min tawh David samsia hi.
			</verse>
			<verse book="9" chapter="26" verse="19">Tua ahih ciangin tu-in ka to kumpipa in a nasempa' thu za in. Keimah a do dingin nang hong toksuahpa pen { Topa } ahih leh amah in biakna hong sang ta hen; ahih hangin mihing ahih leh amaute in { Topa' } mai-ah samsiatna ngah ta hen. Banghang hiam cihleh amaute in, ‘Pai in; pasian dangte' na sem in,’ ci-in { Topa' } gamh ka ngahlohna dingin tuni-in kei hong hawlkhia uhhi.
			</verse>
			<verse book="10" chapter="16" verse="5-13">Bahurim-ah Kumpi David a tun' ciangin Saul' innsung innkuan mi, Gera' tapa Shimei min nei mi khat hong paikhia a, a paikawmin David samsia tawntung hi. 6 Amah in Kumpi David leh a nasemte khempeuh suang tawh deng hi. Mi khempeuh leh mi thahatte khempeuh David' taklam leh veilamah om uhhi. 7 Shimei in a samsiat kawmin, "Pai mang, pai mang, nang mi thatpa, bangmah manlo mipa! 8 Ama tangin na uk Saul' innkuante na thahna hangin { Topa } in nangma tungah hong thuk hi. { Topa } in na tapa Absalom' tungah kumpi gam pia khinta hi. Thei in, na siatna nangma lu tungah hong tu hi; Banghang hiam cihleh nang pen mi thatpa na hi hi," a ci hi. 9 Tua ciangin a nu Zeruiah ahi Abishai in kumpipa kiangah, "Banghangin hih uisi a banglel mi khat in ka to kumpipa samsia ding ahi hiam? Hong kuansak in la a lu hong tankhiasak in," a ci hi. 10 Ahih hangin kumpipa in, "No Zeruiah tapate aw, note tawh bang kisai ahi hiam? { Topa } in ama kiangah, ‘David samsia in,’ a cihna hangin hong samsia ahih leh, ‘Banghangin tuaci hih na hi hiam?’ kua in ci ding ahi hiam?" a ci hi. 11 Tua ciangin David in Abishai leh a nasemte khempeuh kiangah, "En un, keima tapa mahmah in kei thah dingin hong zong hi; hih Benjamin mi in bangzahin tu-in hong zongzaw kan ding ahi hiam! Ama thu-in omsak un, amah hong samsiasak un; Banghang hiam cihleh { Topa } in amah a sawl hi khading hi.12 { Topa } in ka thuakna hong enin, tuni-a kei hong samsiatna hangin { Topa } in a hoih tawh kei hong thuk khading hi," a ci hi. 13 Tua ahih ciangin ama galkhat mualpangah Shimei pai a, a paikawmin samsia-in suang tawh amah dengin leivui a theh laitakin David leh a mite lampi-ah pai uhhi.
			</verse>
			<verse book="10" chapter="19" verse="21">Tua ciangin a nu Zeruiah ahi Abishai hong paukhia a, "Amah in { Topa' } sathau nilhpa samsia ahih manin hih thu hangin Shimei thah ding hilo ahi hiam?" a ci hi.
			</verse>
			<verse book="11" chapter="2" verse="8">Mahanaim-ah ka pai lai-in a nasia samsiatna tawh kei a hong samsia, Bahurim panin a hong pai Benjamin mi Gera' tapa Shimei zong nang tawh om hi. Ahih hangin Jordan-ah keimah a dawn dingin hong pai ciangin ama tungah { Topa } tawh kiciamin, ‘Namsau tawh nang kong that kei ding hi,’ ka ci hi.
			</verse>
			<verse book="11" chapter="21" verse="10">Ama mai-ah mi ginalo nih koihin ama langkhatah mawhna zong sakin, ‘Nang in Pasian leh kumpipa na samsia hi,’ cisak un. Tua ciangin amah lakhia unla denglum un," a ci hi.
			</verse>
			<verse book="11" chapter="21" verse="13">Tua ciangin mi ginalo nihte hong pai-in ama mai-ah tu uhhi. Tua ciangin mi ginalo nihte in mite' omin Naboth' mawhna zong uh a, "Naboth in Pasian leh kumpipa samsia hi," a ci uhhi. Tua ahih ciangin amaute in khuapi pualamah amah paipih uh a, suang tawh amah denglum uhhi.
			</verse>
			<verse book="12" chapter="2" verse="24">Tua ciangin amah a kiimah khuadak a, amah in amaute a muh ciangin { Topa' } min tawh amaute a samsia hi. Tua ciangin gamlak panin vompi nih hong pai-in naupang sawmlenih balnen hi.
			</verse>
			<verse book="12" chapter="9" verse="34">Tua ciangin amaute sungtumin an ne-in tui a dawn uhhi. Tua ciangin amah in, "Tu-in a kisamsiahih numei tawm unla, phum un. Bangbang ahi ta zongin amah kumpipa' tanu hibuang hi," a ci hi.
			</verse>
			<verse book="12" chapter="22" verse="19">amaute gamkhing leh samsiat a ngahte a suahna dingin hih mun leh a tungah a teng mite tungah ka kampauna na zak ciangin na lungsim kisikin { Topa' } mai-ah nangmahmah kiniamkhiatin, na puante balkekin ka mai-ah na kahna thu, keimah in zong ka za hi, { Topa } in ci hi.
			</verse>
			<verse book="14" chapter="34" verse="24">{ Topa } in hih bangin ci hi: En un, Judah kumpipa mai-ah a kisim laibu sunga kigelh samsiatnate khempeuh ahi siatna, hih mun leh a tungah a teng mi khempeuh tungah ka tungsak ding hi.
			</verse>
			<verse book="16" chapter="13" verse="2">Banghang hiam cihleh amaute in an leh tui tawh Israel mite na dawnlo uh a, amaute a samsiadingin Balaam cial zawsop uhhi. Ahi zongin i Pasian in tua samsiatna thupha-in hong heisak hi.
			</verse>
			<verse book="16" chapter="13" verse="25">Amaute taigawpin ka samsia a, pawlkhat satin a sam uh ka bawhsak gawp hi. Tua ciangin Pasian' min tawh amaute ka kiciamsak a, "Note in amau' tapate' zi dingin na tanute uh na pia kei ding uh a, na tapate uh zi ding ahi a, nomau' zi dingin ahi zongin amaute' tanu na la kei ding uhhi.
			</verse>
			<verse book="18" chapter="1" verse="5">Tua banga a pawi bawl uh gual khat a kikhit ciangin Job in a tapate samin amaute sian'suah a, zingsangin tho baihin a ta phazah tawh kizui-in meihal biakna a pia hi; Banghang hiam cihleh Job in, "Ka tate khialin, a lungsim sung uhah Pasian samsia khathei ding uhhi," a ci hi. Tu-a bangin Job in hih tawntung hi.
			</verse>
			<verse book="18" chapter="1" verse="11">Ahi zongin na khut zanin ama neihsa khempeuh suksak lecin na maitang mahmahah nang hongsamsia pah ding hi," a ci hi.
			</verse>
			<verse book="18" chapter="2" verse="5">Tu-in na khut zan in la, ama sa leh a guh suksak lecin nangma maitang mahah pelloin nang hongsamsia ding hi," a ci hi.
			</verse>
			<verse book="18" chapter="2" verse="9">Tua ciangin a zi in, "Na upna khiam tuanlo ding na hi hiam? Pasian samsia in la sisuk mai in," a ci hi.
			</verse>
			<verse book="18" chapter="3" verse="1">Hih bang teng khit ciangin Job in thugen hong kipan a, mihingin a pian' ni a samsia hi.
			</verse>
			<verse book="18" chapter="3" verse="8">Phuisamna tawh awle a khiim thei, a mitphial tawh tuipi ganhing a hencip thei mite in tua zansamsia ta hen.
			</verse>
			<verse book="18" chapter="24" verse="18">"Tua bang migilo peuhpeuh tuikhang in taii a, ama neih leitangte Pasian in samsia a, tua leenggui lote-ah nasemin kikuan nawnlo hi.
			</verse>
			<verse book="18" chapter="31" verse="30">A sih ding uh deihna tawh ka samsia ngei kei hi.
			</verse>
			<verse book="19" chapter="10" verse="3">Banghang hiam cihleh migilo in a lungsim deihna kisaktheihpih a, ngahna dingah a huaihampa in { Topa } phuisamin a taisan hi.
			</verse>
			<verse book="19" chapter="10" verse="7">Ama kampaute pen hamsia, khemna, leh netniamna tawh kidim a, siatna leh manlohna bekbek thugenin a nei tawntung hi. 
			</verse>
			<verse book="19" chapter="34" verse="13-14">Siat nading panin na leii kem in la, zuau genna panin na muk kem in. 14 Siatna panin kihemkhia in la, a hoih bawl in. Kilemna ding hanciam in la, na phak mateng delh in.
			</verse>
			<verse book="19" chapter="36" verse="3">Ama kammalte pen siatna leh khemna vive hi a, pil gamtatna leh hoih gamtatna bei khinta hi.
			</verse>
			<verse book="19" chapter="37" verse="22">Banghang hiam cihleh { Topa' } thupha piakte in leitung luah ding uh a, ahih hangin a samsiatte kipuaseh ding hi.
			</verse>
			<verse book="19" chapter="39" verse="1">"Ka leii tawh ka khialhlohna dingin ka gamtatna ka kikem ding a, ka omna-ah migilote a omlaiteng ka kam ka kham ding hi," ka ci hi.
			</verse>
			<verse book="19" chapter="59" verse="12">Amau' kama a mawhna a muk uh tawh a pauna hangin, amau' kiphatsakna-ah amau mah awksak in. Amaute in hamsiatna zangin zuauthu a genna hangun,
			</verse>
			<verse book="19" chapter="62" verse="4">Amah a zaliatna panin sukniam ding bekbek amaute in a sawm uhhi. Amaute in thuman lo-ah nuamsa mahmah uhhi. Amaute in a kampi uh tawh phat khem uh a, ahih hangin a sungtawng uhah samsiat uhhi. 
			</verse>
			<verse book="19" chapter="109" verse="17-19">Amah in mi samsiat nuam a sa hi. Ama tungah samsiatnate tungsak in. Amah in thupha pia nuamlo hi. Kuamah in amah thupha pia kei ta hen. 18 Amah pen puansilh bangin samsiatna kingeina seh hi. Tua a samsiatnate ama pumpi sungah tui bangin a guhte sungah sathau bangin lutin kizel ta hen. 19 Tua samsiatnate pen ama kituamna puan tawh kibang hen la, nisimin amah a kigakna a kawnggak tawh kibang ta hen.
			</verse>
			<verse book="19" chapter="109" verse="28">Amaute in kei hong samsiat hangin nangmah in kei thupha nong pia ding hi. Ka langte zahhuaisak in la, na nasempa keimah hong kipsak ta in. 
			</verse>
			<verse book="19" chapter="119" verse="21">Nangmah in na thupiaknate panin a pialkhia, a kisamsiat, a kiphasakte na thuhilh hi.
			</verse>
			<verse book="20" chapter="3" verse="33">{ Topa } in migilote' innsung samsia a, thuman mite' innsung thupha a pia hi.
			</verse>
			<verse book="20" chapter="10" verse="31-32">Midikte in pilna thu gen uh a, thu hoihlo a gente' leii ki-attan ding hi. 32 Midikte in a gen ding uh thuhoih thei a, migilote in thusia bekbek gengen uhhi.
			</verse>
			<verse book="20" chapter="11" verse="26">An man khan'ding ngakna-in a zuak nuamlote kisamsia a, leinop hunin a zuakpahte kiphat hi.
			</verse>
			<verse book="20" chapter="12" verse="18">Ngaihsun lo-a kampauna in tem hiam bangin mi liamsak thei a, mipilte' kampauna in tua bang liamna damsak thei hi.
			</verse>
			<verse book="20" chapter="15" verse="1">Kam nemin dawn'na in hehna damsak a, kam khauh in hehna piangsak hi.
			</verse>
			<verse book="20" chapter="18" verse="21">Kampauna in sihna ahi a, hin'na ahi zongin piangsak thei a, i kampauna bangin a piangte san'loh phamawh hi.
			</verse>
			<verse book="20" chapter="20" verse="20">Na nu leh na pa na samsiat leh khuamial sunga om meivak kisumit na bang ding hi. 
			</verse>
			<verse book="20" chapter="21" verse="23">Kampau a ki-ipzote lungkhamna tawh kipelh hi.
			</verse>
			<verse book="20" chapter="24" verse="24">Mimawh kimlai a diksak thukhenpa leitunga mi khempeuh in mudahin phuisam ding hi.
			</verse>
			<verse book="20" chapter="28" verse="27">Mizawng a huhte cimawh ngeilo ding a, huhna a pia nuamlote in samsiatna ngah ding hi.
			</verse>
			<verse book="20" chapter="29" verse="24">Guktakna sungah a kipawl mipa ama-a' dingin thusia zongpa a hihi. A guktakna pulak leh amah gim kipia ding a, genkhia kei leh lah Pasian in samsia veve ding hi.
			</verse>
			<verse book="20" chapter="30" verse="11">A pate samsia-in a min a daisak, a nute a phatlo mi pawlkhat om hi. 
			</verse>
			<verse book="21" chapter="5" verse="6">Khialkha ing, ci-in Pasian' siampipa' mai-ah na gen ding kisam khading ahih manin na kampauna hangin khialkha kei in. Tua bangin gamta khial lecin nangma tungah Pasian heh ding a, na sepsa khempeuh hong suksiatsak ding hi.
			</verse>
			<verse book="21" chapter="7" verse="21-22">Mi' gen khempeuh thudon kei in. Na nasempa' hong samsiatna na zakha ding hi. 22 Nang zong midang na samsiat zelzelna teltakin na kithei hi.
			</verse>
			<verse book="21" chapter="10" verse="20">Na lungsim nangawnah kumpipa gensia kei in. Kuama zaklohna mun na lupna tung nangawnah mihaute samsia kei in. Thopi in na thugen teng na puakkha ding hi. 
			</verse>
			<verse book="23" chapter="5" verse="8">Leitang tungah amau guak a teng ding dong zahin midangte-a' dingin mun khempeuh a bei matengin inn khatlekhat, lo khatlekhat gawmin a la thuah tawntung mite in gimna ngah ta hen.
			</verse>
			<verse book="23" chapter="24" verse="6">Tua ahih ciangin { Topa } in leitung samsiatin susia a, a tunga a teng mite in amau' mawhna hangun a thuak uhhi. Tua ahih ciangin leitungah a teng mite tawm semsem hi.
			</verse>
			<verse book="24" chapter="23" verse="10">Banghang hiam cihleh mun khempeuhah angkawmte a dim hi. { Topa' } hamsiatna hangin gamsung tengah kahna dim a, gamlak lonona munte a keu mang hi. Amaute gamtatsia uh a, a vangliatna uh a manlopi-in a zang uhhi.
			</verse>
			<verse book="24" chapter="48" verse="10">"{ Topa' } na citakin a semlopa in kamsiatna thuak ta hen. Thahna dingin a namsau a doklopa in hamsiatna thuak ta hen.
			</verse>
			<verse book="25" chapter="3" verse="65">Amaute phuisam in la, a cimawh dingin hawlkhia in.
			</verse>
			<verse book="26" chapter="18" verse="4">Mi khempeuh keima-a' hi a, pate ahi a, tate ahi zongin keima-a' a hihi. A mawh mipa bek si ding hi.
			</verse>
			<verse book="27" chapter="9" verse="11">Israel-te khempeuh in na gensa thute leh na thukhamte khempeuh a palsat khinzo uhhi. Na tungah khialhna ka hong bawl manun, na nasem Moses' thukham sunga kigelh bangin kote' tungah samsiatna a hong tung hi.
			</verse>
			<verse book="38" chapter="5" verse="4">Vanglian { Topa } in hih samsiatna a khahkhiatna ding thu gen a, guta mite khempeuh leh a manloin ka min tawh thuciam mite khempeuh' innsungah lut ding hi. Tua bang mite' innsungah a tawntungin hamsiatna omin, amaute-a kipan a sing a suang, a vekpi-in sumai ding hi," hong ci hi.
			</verse>
			<verse book="39" chapter="1" verse="14">A tuuhon lakah tuutal cidam nei napi-in, a kamciamsa bangin kei tungah hong piak ciangin, a sitbaang ganhing a hong pia mi khempeuh in samsiatna thuak ta hen. Banghang hiam cihleh kei pen a lian mahmah Kumpipa ka hi a, minam khempeuh in kei hong zahtak uhhi," a ci hi.
			</verse>
			<verse book="39" chapter="2" verse="2">Na gamtatna uh tawh kei nong zahtak ding uhhi. Ka thugente ngailoin, thupi takin na lak kei uh leh note tungah samsiatna ka hong tungsak ding a, siampi hihna tawh na ngah uh thuphate tungah samsiatna ka tungsak ding hi. A taktakin ci lehang, note in ka thupiaknate thupi laklo na hih manun na thupha ngahte uh tungah samsiatna ka tungsakzo hi.   
			</verse>
			<verse book="39" chapter="3" verse="9">Na minam bupun keima neihsa hong guksak na hih manun note khempeuh tungah samsiatna hong tung hi.
			</verse>
			<verse book="40" chapter="3" verse="9-12">‘Abraham' suante ihi ngawn hi,’ cihna lungsim nei mawk kei un. Ke'n kong cihin-ah, Pasian in hih suangte nangawn Abraham' suanlekhakte-in a bawl thei hi lel hi. 10 Tu mahmahin sing a bulphuk dingin hei tawh kingim zo hi. Tua ahih manin gah hoih a gahlo sing khempeuh kiphukin meikhuk sungah kikhul ding hi. 11 Na kisikkik khitna uh a kilatna dingin tui sungah note ka hong phum a, ahi zongin kei nungah a hong paipa in Khasiangtho leh mei sungah note hong phum ding hi. Tua a hong pai dingpa pen kei sangin nakpi takin lianzaw a, ama khedap a tawisak ding nangawnin ka kilawmzo nai kei hi. 12 Amah in a khutah anzapna tawi-in a ante zap a, a taksate khawmin a ansal sungah koih ding a, a ansite ahih leh a mit ngeilo mei sungah a khul ding hi," ci-in thu a hilh hi.
			</verse>
			<verse book="40" chapter="5" verse="22">Ahi zongin ke'n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah-a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi.
			</verse>
			<verse book="40" chapter="12" verse="30-32">Kei hong pawlpihlo peuhmah keima lang hi uh a, kei hong kaihkhoppih lo peuhmah a thehthang ahi uhhi. 31 Tua ahih manin note kiangah kong genin-ah: Mihingte' kampau khialhna leh gamtat khialhnate kimaisak thei ding a, ahi zongin Khasiangtho langpangin a gensiate kimaisak lo ding hi. 32 Mihing Tapa langpangin a gensiate a mawhna uh kimaisak thei ding a, ahi zongin Khasiangtho langpangin a gensiate pen tuhuna kipan a tawntungin a mawhna uh kimaisaklo ding hi. 
			</verse>
			<verse book="40" chapter="12" verse="36-37">Note kiangah kong genin-ah: Thukhen ni ciangin mi khempeuh in phattuamna a omlo a kampaunate uh khempeuh bangin thusitna a thuak ding uhhi. 37 Banghang hiam cihleh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngahna dingun nomau kampau mah hong kibulphuh ding hi," a ci hi.
			</verse>
			<verse book="40" chapter="23" verse="12">A kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi.
			</verse>
			<verse book="40" chapter="25" verse="41">"Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa leh a nungzuite-a' dingin a kibawl meikuang tawntung sungah pai un.
			</verse>
			<verse book="41" chapter="3" verse="29">Ahi zongin Khasiangtho langpangin thu a gente in mawhna kip sukha uh ahih manin a mawhna uh kimaisak ngeilo ding hi," a ci hi.
			</verse>
			<verse book="41" chapter="7" verse="10">Moses in, ‘Na nu leh na pa zahtak un. A nu a pa a samsiate kithat hen,’ ci hi. 
			</verse>
			<verse book="41" chapter="11" verse="21">Peter in a thu phawk ahih manin, "Sia aw, na theikung samsiat a sita hi," a ci hi.
			</verse>
			<verse book="42" chapter="6" verse="28">No hong phuisamte thupha na pia unla, no hong bawlsiate-a' ding thu na ngetsak un.
			</verse>
			<verse book="42" chapter="6" verse="45">Mihoihpa in a lungsim sunga thuhoih omteng hong suahkhia a, migilopa in a lungsim sunga a gitlohna teng hong suahkhia hi. Banghang hiam cihleh mite pen amau' lungsim sunga a om bangbang a hong paukhia uh a hihi.
			</verse>
			<verse book="43" chapter="7" verse="49">Hih mihonte in ahih leh Moses Thukham theilo uh ahih manin Pasian' samsiatna a thuak dingte hi lel uhhi," a ci uhhi. 
			</verse>
			<verse book="45" chapter="3" verse="13-18">A kam uh tawh mi that uh a, a kam uh tawh zuauthu gen uh a, a kampaute uh gulgu tawh kibang hi. 14 A kam uh tawh mi samsia uh a, gitlohna bek tawh a kidim uhhi. 15 Mi that pakpak uh a, 16 a paina khempeuh uhah lungkhamna a piangsak uhhi. 17 Nopna a pian'na dingin gamta ngeilo uh a, 18 Pasian zahtak ding ngaihsutin neilo uhhi," ci-in a kigelh hi. 
			</verse>
			<verse book="45" chapter="9" verse="3">Hi thei ding hi leh amaute' hoihna dingin keimah in Pasian' samsiatna thuakin Christ tawh kikhenna ding ciangdong nangawnin amaute ka huhnuam hi. 
			</verse>
			<verse book="45" chapter="12" verse="14">No a hong bawlsia mite, Pasian in thupha a piakna dingin thu ngetsak unla, tua bang mite samsia loin thupha piazaw un. 
			</verse>
			<verse book="46" chapter="4" verse="12">Kote' nektawm ding ka thatang mahmah uh tawh nakpi takin ka sem uhhi. Hong kisamsiat ciangin thupha ka lehpiak uh a, hong kibawlsiat ciangin ka gumthuak uhhi.
			</verse>
			<verse book="46" chapter="12" verse="3">Tua ahih manin Khasiangtho in lam a lah mite in, "Zeisu in samsiatna ngah ta hen," a cihlohna, leh Khasiangtho in lam lak kei leh kuamah in, "Zeisu pen Topa hi," a cih theihlohna ding thu na theihding uh a hihi.
			</verse>
			<verse book="46" chapter="16" verse="22">Topa a itlo mi peuhmah in samsiatna ngah ta hen. I Topa hong pai ta hen.
			</verse>
			<verse book="48" chapter="3" verse="10">Hih thu tawh kisai-in Laisiangtho in, "Thukham laibu sunga kigelh khempeuh a vekpi-in a zuikhin tawntung lote in Pasian' samsiatna thuak hi," ci ahih manin Thukham a suangte pen samsiatna a ngah mite ahi uhhi.
			</verse>
			<verse book="48" chapter="3" verse="13">Laisiangtho in, "Sing tungah a kikhai mi peuhmah Pasian' samsiat mi ahi hi," na ci ahih manin eite-a' dingin Christ in samsiatna a thuak manin Thukham zuihlahna hangin samsiatna panin eite a hong tankhia a hihi.
			</verse>
			<verse book="49" chapter="4" verse="26-29">Na heh uh ciangin, tua hehna hangin khialkha kei unla, a tawntungin heh paisuak kei un. 27 Dawimangpa in hong suksiat theihna ding hun omsak kei un. 28 Guta ngeite in gu nawnloin, ama nuntakna ding thuman takin thalawhin, mizawngte zong a huhtheih laina dingin thatang tawh nasep ding kipan ta uh hen. 29 Na kiho uh ciangin kamguh zang kei unla, na pauna uh a za mite in phattuamna a ngahtheihna dingin na-in a kimang kam hoihte bek na pau un.
			</verse>
			<verse book="49" chapter="5" verse="4">A kilawmlo-a kampauna, leh ciamnuih hoihlo cihte zong na zang kei unla, Pasian tungah lungdam kohna kam na pauzaw un.  
			</verse>
			<verse book="50" chapter="2" verse="14-15">Na khempeuh phunlo, thu nialloin sem un. 15 Tua hi leh a lungsim kawi, a hoihlo leitung mite lakah paubaan'na a neilo a siangtho, Pasian' tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uhhi.
			</verse>
			<verse book="51" chapter="3" verse="8">Ahi zongin tu-in hehna, thangpaihna, muhdahna, gensiatna, kam hoihlo pauna cihte nei nawn kei un.
			</verse>
			<verse book="56" chapter="2" verse="8">mite' mawhmat theihloh ding kamhoihte na zang in. Tua hi leh i langte in hong gensiat theihna ding muloin a mai uh zum lel ding hi.
			</verse>
			<verse book="56" chapter="3" verse="2">kuamah gensia loin, mite tawh kilemin kikhawl thei-in, lungsim nemin, mi khempeuh tungah a dikna ding uh na gen in.
			</verse>
			<verse book="58" chapter="6" verse="8">Ahi zongin tua leitang in lingkungte leh sialtalling kungte hong posak leh Pasian in samsia-in, mei tawh kihaltum ding hi.
			</verse>
			<verse book="59" chapter="1" verse="26">Mi khatpeuh in Christian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna a hihi.
			</verse>
			<verse book="59" chapter="3" verse="9">I leii tawh eite' pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi.
			</verse>
			<verse book="59" chapter="5" verse="12">Hih thute khempeuh banah, sanggamte aw, thu khat peuhpeuh na gen uh ciangin kiciam se kei un. Vantung ahi a, na khat peuhpeuh tawh ahi zongin kiciam kei un. Pasian' thukhenna na thuakkhak lohna dingun a hite, "Hi," ci lel unla, a hilote, "Hilo," na ci lel un.  
			</verse>
			<verse book="60" chapter="3" verse="9-10">Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un. 10 Banghang hiam cihleh Laisiangtho in, "Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen.
			</verse>
			<verse book="60" chapter="4" verse="14">Christ nungzui hihna hangin mite' kosiatna na thuak uh leh note sungah a minthang Khasiangtho ahi Pasian' Khasiangtho hong om ahihna lim ahih manin a hampha mahmah na hi uhhi.
			</verse>
			<verse book="61" chapter="2" verse="14">Numei bekbek etnopin nei uh a, a mawhnopna lungsim uh kam theilo hi. Upna cingtaaklo mite zol belin nei uh a, huaihamna lungsim bekbek a nei uhhi. Tua bang mite, Pasian' samsiat mite ahi uhhi.
			</verse>
			<verse book="66" chapter="13" verse="6">Tua ahih manin Pasian, ama min, a omna mun, leh vantungah a omte khempeuh samsia-in a ko gawpgawp hi.
			</verse>
			<verse book="66" chapter="16" verse="9">Nisa in mite kanggawp ahih manin mite in hih gimna tawh kisai-ah thu a nei Pasian a samsia uhhi. Ahi zongin a mawhna uh panin kisikin Pasian a phatding uh utlo uhhi.
			</verse>
			<verse book="66" chapter="16" verse="11">a meimate uh na a sak manun vantung Pasian a samsia uhhi. Ahi zongin a gamtat siatna uh panin kisik nuamlo uhhi.
			</verse>
			<verse book="66" chapter="16" verse="21">Gial golpipi, khat ciangin tawi sawmthum val a gik, van panin mite tungah hong kia hi. Tua gimna nasialua ahih manin tua gialte hangin mite in Pasian a samsia uhhi.
			</verse>
			<verse book="66" chapter="22" verse="3">Pasian' samsiatna a ngah peuhpeuh tua khuasungah omlo hi. Tua khuapi sungah Pasian leh Tuuno' tokhom om ding a, ama nasemte in amah a bia ding uhhi.

			</verse>
		</category>
		<category id="100">
			<verse book="14" chapter="9" verse="13">Tu-in kum khat sungin Solomon tungah a tung kham a gihna talen zaguk leh sawmgukleguk (666) hi a,
			</verse>
			<verse book="15" chapter="2" verse="13">Adonikam suante, zaguk sawmgukleguk (666) a hihi.
			</verse>
			<verse book="27" chapter="2" verse="44">Tua kumpite a maan laitakun vantung Pasian in a bei thei ngeilo ding kumpi gam a hong phut ding hi. Tua kumpi gam kuamah in zo zolo ding a, tua gam in gamdang khempeuhte zogawpin a kip tawntung ding hi.
			</verse>
			<verse book="27" chapter="7" verse="23-25">Hih bangin hilhtelna kei a hong kipia hi: "Sapi lina pen leitunga hong om ding kumpi gam lina ding hi a, kumpi gamdangte tawh kilamdang mahmah ding hi. Amah in leitung buppi valhtum ding a, tuancil gawpin a sukham ding hi. 24 Ki sawmte pen tua kumpi gamsung panin a hong piang ding kumpi sawmte ahi uhhi. Tua ciangin kumpi dang khat hong piang leuleu ding a, amah in a omsate tawh a kilamdang mahmahin kumpi thum a nuaisiah ding hi. 25 "Amah in a Lianpen Pasian langpangin thu gen ding a, Pasian' mite a bawlsia ding hi. Amah in amaute' biakna tawh kipawl thukhamte leh pawi bawlna hunte kheelsak ding hanciam ding a, ama khutsungah kum thum leh alang sung Pasian' mite a om ding uhhi.
			</verse>
			<verse book="27" chapter="8" verse="3-25">Ka khuadaktoh leh gun gei-ah tuutal khat a dingin a om ka mu hi. Amah in a sau mahmah ki nih nei a, a ki po nunung pen a po masa sangin a sauzaw hi. 4 Tua tuutal in a ki tawh nitumna lam, saklam, leh khanglam a si kawikawi ka mu hi. Ama ut bangin kiphasakin gamta ahih manin amah a khozo ding leh a thahatna pan a suaktazo ding ganhing khat beek a om kei hi. 5 A bangci hi ding hiam, ci-in ngaihsun theiloin ka om laitakin nitumna lam panin keeltal khat a hong tai veva hi. Hat lua mahmah ahih manin a khe in lei a sukha kei hi. A mitte gel kikalah a tuampian ki lamdang khat a nei hi. 6 Ki nih a nei gun gei-a a ding ka muh tuutal kiang a hong phak ciangin a thaneih zahin a si hi. 7 Hehlua mahmah ahih manin tua tuutal laigawp a, a kite gel a suktansak hi. Tuutal in nang zolo ahih manin lei kiden'na a, a huhzo ding kuamah a om kei hi. 8 Tua keeltal a thahatna hong khangto semsem a, ahih hangin a thahat pen laitakin a ki a kitan hi. Tua a ki pona munah a lamdang ki li hong poto kik a, mun tuamtuam a kawk hi. 9 Tua ki lite lak pan khat' tungah ki neu dang khat hong po a, khanglam, nisuahna lam, leh Thuciamna Gam lamah a vangliatna a lak hi. 10 Vantung galkapte nangawn a dozo zah dong dingin a thahatna hong khangto a, aksi pawlkhatte leitungah lawnkhia-in, a tuancilgawp hi. 11 Amah in vantung galkap kumpipa nangawn do-in, ama tunga kipia tawntung biakpiaknate na-ngawn khawlsakin, biakinnpi biaknate a beisak hi. 12 Nisim biakpiaknate-ah mawhna dim a, biakna man pen leilakah a kipaikhia hi. A sepna peuhpeuhah tua ki thahat mahmah hi. 13 Vantung mi khat in adang vantung mi khat kiangah thu a dot ka za a, "Hih </verse>
			<verse book="66" chapter=" verse="> bang tanvei sawt ding a, a muhdahhuai mawhna in nisim biakpiakna bang tanvei khaktan ding ahi hiam? Vantung galkapte leh biakinnpi bang tanvei kituancil ding ahi hiam?" a ci hi. 14 Amah in, "Zingsang leh nitak biakpiakna tul nih leh zathum vei a cin' khit ciangin biakinnpi kipuahkik ding hi," a ci hi. 15 Keimah Daniel in mangmuhna a khatna thei nuamin ka hanciam hi. Thakhat thu-in mihing mel tawh a kibang khat ka mai-ah a hong ding hi. 16 Ulai gungal panin mihing' aw khat hong ging a, "Gabriel aw, a muh nate ama kiangah a khiatna hilh in," a cihna ka za hi. 17 Gabriel hong pai-in ka kiangah hong ding a, laulua mahmah ka hih manin leitungah ka puk hi. Amah in, "Leitung mi aw, a khiatna thei in. </verse>
			<verse book="66" chapter=" verse="> pen hun beina ding lahna ahi hi," ci-in ka kiangah a hong gen hi. 18 Amah in thu a hong gen laitakin sibupin leilakah ka tuk hi. Ahih hangin amah in hong domto-in a hong dingsak hi. 19 Amah in, "Pasian' hehna hangin thupiang dingte ka hong lak ding hi. Na maang muh pen hun beina ding lahna a hihi. 20 Na muh ki nih a nei tuutal pen Media leh Persia gam kumpite a cihnopna a hihi. 21 Keeltal pen Grik kumpi gam hi a, a mit kikala a po ki pen kumpi masa pen a cihnopna a hihi. 22 Ki po masa pen a kitan khit ciangin a nunga hong po ki lite pen tua gam panin kumpi gam li hong piang ding a cihnopna a hihi. Ahih hangin tua gamte ahih leh a masa pen kumpi gam zahin a thahat kei ding uhhi. 23 "Tua kumpi gamte a bei ding hun a nai ciangin gilo lua mahmah ding uh ahih manin gim a kipia ding hi. Tua ciangin ama thu bek thu a sa, mawhna pawlpawl tawh a kidim, zuauphuah hat kumpi khat a hong om ding hi. 24 Amah thahat mahmah ding a, ahih hangin ama thahatna ahi kei ding hi. Amah in a dipkuathuai siatna piangsak ding a, a hihna khempeuhah a thahat mahmah ding hi. Amah in mi thahatte leh Pasian' mite a susia ding hi. 25 A lungsim daplan lua ahih manin zuauphuah siamna tawh a hih khempeuh a tangtun' ding hi. Amah kiliansak lua-in theihkholh lohin mi tampi susia-in, a lianpen kumpite' kumpipa nangawn a langpan' ding hi. Ahih hangin mihing thahatna kizang loin amah a kisusia ding hi.  
			</verse>
			<verse book="27" chapter="11" verse="37">Kumpipa in a pu a pate' biak pasian leh numeite in a it pasian a thusim kei ding hi. Pasian a kici peuhmah khat beek a thusim kei ding hi. Banghang hiam cihleh tuate sangin amah a lianzaw-in a kingaihsun hi.
			</verse>
			<verse book="40" chapter="24" verse="6">A nai, a gamla-ah galkidona thu na za ding uhhi. Hihte a piang mah ding hi a, ahi zongin a beina ding hi nailo ahih manin patau kei un.
			</verse>
			<verse book="43" chapter="18" verse="36">Tua ciangin Zeisu in, "Keima ukna pen hih leitung gam hilo hi. Keima ukna hih leitung gam hi leh Jerusalem khua-a Jew mi uliante' khutsungah hong kipiak lohna dingin ka nungzuite in a do ding uhhi. Tua ahih manin keima ukna pen hih leitung tawh kizomlo hi," a ci hi.
			</verse>
			<verse book="53" chapter="2" verse="4">Tua A Gilopa in mite' biak pasian a kici khempeuh leh na khempeuh nialgawp ding hi. Tuate khempeuh sangin a lianzaw-in a kingaihsut banah, Pasian ka hi hi, ci-in Pasian' biakinn sung mahmahah pai-in va tu ding hi.
			</verse>
			<verse book="53" chapter="2" verse="8">A khamcippa a kilakkhiat khit ciangin A Gilopa hong kilang ding a, Topa Zeisu hong pai ciangin tua A Gilopa mutlum ding a, vanglian minthangin hong kilatna tawh a maimangsak ding hi.
			</verse>
			<verse book="61" chapter="2" verse="15">Tu-in kum khat sungin Solomon tungah a tung kham a gihna talen zaguk leh sawmgukleguk (666) hi a,
			</verse>
			<verse book="66" chapter="11" verse="7">Amaute in Pasian' thu genin a teci pan'na a zawhkhit uh ciangin kuahawm thukpi sung panin a hong paikhia ganhing in tua teci pangte simin zogawpin that ding a, 
			</verse>
			<verse book="66" chapter="13" verse="2">Tua ka muh ganhing pen kamkei tawh kibang a, a khete vom khe tawh kibang a, a kam pen humpinelkai kam tawh a kibang hi. Gulpi in tua ganhing tungah ama vangliatna, ama tokhom, leh aana lianpi a pia hi.
			</verse>
			<verse book="66" chapter="13" verse="5">Tua ganhing, kiphatsakna leh kam khelnono a pautheihna ding leh kha sawmlenih sung aana a zattheihna dingin thu kipia hi.
			</verse>
			<verse book="66" chapter="13" verse="8">Leitung a cil panin thahna a thuak khin Tuuno nuntakna laibu sungah a min uh a kigelhlo leitungmi khempeuh in sahang a bia ding uhhi. (HCN)
			</verse>
			<verse book="66" chapter="13" verse="8">Tua ahih manin a kigo Tuuno laibu sungah a nungta ding mite' min, leitung pian'ma pekin a kikhumna-ah a kihello leitung mi khempeuh in tua ganhing bia ding uhhi. (TDM)
			</verse>
			<verse book="66" chapter="13" verse="8">Leitung kipiansak aa kipan a kigosa Tuuno nuntakna laibu sungah a min a kigelhlote khempeuh – leitung aa a tengte khempeuh in tua gamsa bia ding uhhi. (ZIV)
			</verse>
			<verse book="66" chapter="13" verse="8">Leitung piancil aa thahna a thuak Tuuno Nuntakna Laibupi sungah min a kigelhlo, leitung aa a teng mi khempeuh in tua sapi a bia ding uhhi. (ZSV)
			</verse>
			<verse book="66" chapter="13" verse="11-18">Tua ciangin leisung panin a hong pusuak ganhing adang khat ka mu hi. Tua ganhing in tuu bangin ki nih nei a, a kampau zia pen gulpi kampau tawh kibang hi. 12 Tua ganhing masa a omna mahah ganhing masa' aana khempeuh zang a, a liamma a damsa tua ganhing masa pen leitung leh a tunga om mi khempeuh, aana tawh a biasak hi. 13 Tua ganhing nihna in na lamdang lianpipi bawl a, mi khempeuhte' muhin van panin leitungah meikuang nangawn a kiasak thei hi. 14 Ganhing masa omna-ah na lamdang bawltheihna ding thu ngah ahih manin a na lamdang bawlna tawh leitungah a om mi khempeuh khem a, namsau tawh a si ding zahin a kisat liamsa hinapi a nungta lai ganhing pahtawina ding milim khat a bawlna dingun a gen hi. 15 Tua ganhing nihna in ganhing masa lim dingin a kibawl milim sungah a hu a muap ciangin hong pauthei a, tua milim a bialo khempeuh a thahtheihna dingin thu a ngah hi. 16 Tua ganhing in a lian a neu, a hau a zawng, sila leh sila a hilo, mi khempeuh in a taklam khut tung uh ahih kei leh a taltang uhah ciamtehna a neihna dingun thu a pia hi. 17 Tua ahih manin tua ganhing min ahih kei leh a min tangin a nambat ciamtehna a tungah a neilo mi peuhmah, vanlei vanzuakin paikhia theilo uhhi. 18 Hih thu-ah pilna kisam hi. Hih nambat pen 666 hi a, mihing khat min tangin a ding hi a, mipil mitei peuhpeuhte in hih ganhing nambat a cihnopna thei ding uhhi.  
			</verse>
			<verse book="66" chapter="14" verse="12">Pasian' thupiakna zui-in Zeisu tungah a citak Pasian' mite-a' dingin thuakzawhna kisam hi.
			</verse>
			<verse book="66" chapter="17" verse="8">Tua na muh ganhing nidangin a om hangin tu-in om nawnlo hi. Ahi zongin tu-in kuahawm thukpi panin hong pusuakin sihna a thuakdingin paikhia ding hi. Tua ganhing nidangin omngei a, tu-in om nawnlo napi-in khatvei hong kilangkik ding ahih manin, a nungta mite' min a kikhumna laibu sungah leitung pian'ma-in a kigelh nailo, tu laitakin leitungah a om mite in tua ganhing a et uh ciangin lamdangsa ding uhhi.
			</verse>
			<verse book="66" chapter="19" verse="20">Tua ciangin a ganhing leh tua ganhing omna-ah na lamdang a bawl kamsang zuaupa kiman khawm hi. Ganhing ciamtehna a neite leh ganhing lim a biate pen tua na lamdangte tawh a kikhem a hihi. Ganhing leh kamsang zuaupa, a nihun kat kikhulna meiphualpi sungah a hingtangun kilawn hi.
			</verse>
			<verse book="66" chapter="20" verse="4">Tua ciangin tokhom tungah a tu mi pawlkhat ka mu a, tua mite tungah thukhenna ding aana a kipia a hihi. Zeisu thu a genna leh Pasian thu hangin a kithat mite' kha zong ka mu hi. Tua mite in ganhing ahi a, a lim ahi zongin bialo uhhi; a taltang uhah ahi a, a khut tung uhah ahi zongin ganhing ciamtehna neilo uhhi. Amaute hong hingkik uh a, Christ tawh kum tul khat sung ukna aana a neikhawm uhhi.

			</verse>
		</category>
		<category id="101">
			<verse book="1" chapter="28" verse="18">Tua ahih ciangin zingsangin Jacob tho baih a, amah in lukhamin a zat suang la-in khuamin phut a, a tungah sathau a sung hi.
			</verse>
			<verse book="2" chapter="25" verse="6">meivakte-a' ding sathau, nilh sathau ding leh paknamtui dingin a namtui nate,
			</verse>
			<verse book="2" chapter="27" verse="20">"Meivak a kuangin a om tawntung theihna dingin mei-a vak ding oliv gah a kisuzan, sathau siangtho, Israel mite in nang kiangah hong paipihna dingun thu na pia ding hi.
			</verse>
			<verse book="2" chapter="28" verse="41">Amaute in keima tungah siampi na a sep theihna dingun na sanggampa Aaron leh a tapate na silhsak ding a, amaute sathau nilhin, nasem dingin kipsakin, na siangthosak ding hi.
			</verse>
			<verse book="2" chapter="29" verse="7">Nangmah in nilh sathau la-in, ama lu tungah sungin amah na nilh ding hi.
			</verse>
			<verse book="2" chapter="29" verse="29">"Aaron' biakna puan siangthote pen ama sih khit ciangin a tapate' tungah kipia ding a, amaute sathau kinilhin a kikipsakna ding a hihi.
			</verse>
			<verse book="2" chapter="30" verse="22-32">Tua thamloin, { Topa } in Moses kiangah, 23 "A hoihpen a namtui nate la in. Myrrh paknamtui shekel za nga leh a namtui thaksing tuazah lang, shekel za nih leh sawmnga a gik, leh a khum a namtui paknamtui za nih leh sawmnga, 24 biakinn shekel tawh kituakin thaksing nam khat za nga, leh oliv thau bung khat, 25 nangmah in paknamtui bawlte' bawl mah bangin a siangtho sathau nilh dingin hihte na gawm ding a, tua pen a siangtho sathau nilh hi ding hi. 26 Nangmah in tua tawh kikhopna buk leh thuciamna singkuang, 27 sabuai leh a nazat khempeuh, meivakkhuam leh a nazatte leh paknamtui biakna tau, 28 meihal biakna tau a nazat khempeuh tawh, kuang leh a ngakna na zut ding hi. 29 Tuate a siangtho pen ahih theihna dingin na siangthosak ding a, tuate a lawng peuhmah a siangtho suak ding hi. 30 Amaute in keima tungah siampi na hong sep theihna dingun Aaron leh a tapate nangmah in sathau nilhin amaute na siangthosak ding hi. 31 Nangmah in Israel mite kiangah, ‘Hih pen na khang tawntungun a siangtho keima sathau nilh hi ding hi. 32 Mi mawkmawkte' pumpi tungah tua sathau kisunglo ding a, tua bangin a kigawm sathau dang na bawl kei ding uhhi. Tua pen a siangtho hi a, note-a' dingin a siangtho hi ding hi.
			</verse>
			<verse book="2" chapter="35" verse="8">meivak-a' ding sathau, nilh sathau leh a paknamtui dingin a namtui nate,
			</verse>
			<verse book="2" chapter="35" verse="28">meivak ding, nilh sathau ding, leh paknamtui dingin a namtui nate leh sathau hong paipih uhhi.
			</verse>
			<verse book="2" chapter="40" verse="9-10">"Tua ciangin sathau la-in, biakbuk leh a sunga om khempeuh na nuh ding a, biakbuk leh a innsungvan khempeuh na ap ding hi. Tua ciangin a siangtho biakna van a suak ding hi. 10 Nangmah in meihal biakna tau leh a nazat khempeuh zong sathau nuhin biakna tau na ap ding a, tua biakna tau a siangtho pen hi ding hi.
			</verse>
			<verse book="3" chapter="4" verse="3">a khialpa pen sathau a kinilh siampipa ahih a, mite tungah tua bangin mawhna hong tut leh, ama gamtatnasa a khialhna hangin a sitbaanglo bawngtalno khat { Topa' } mai-ah khialhna hanga biakna-in amah piasak un.
			</verse>
			<verse book="3" chapter="4" verse="5">Tua ciangin sathau a kinilh siampipa in a bawngtal si tawmkhat la-in, kikhopna bukah paipih ding hi.
			</verse>
			<verse book="3" chapter="4" verse="16">Tua ciangin sathau a kinilh siampipa in kikhopna bukah bawngtal si kimkhat paipih ding a,
			</verse>
			<verse book="3" chapter="6" verse="20">"Aaron leh a suante sathau a kinilh ni-in { Topa' } tungah hih bangin biakna kipia ding hi: An tawh biakna ngeina bangin annel lawh khat, alang zingsangin, alang nitakin pia ding hi.
			</verse>
			<verse book="3" chapter="8" verse="10">Tua ciangin Moses in nilh sathau la-in, biakbuk leh a sunga om khempeuh nuhin tuate a ap hi.
			</verse>
			<verse book="3" chapter="8" verse="12">Amah in nilh sathau kimkhat Aaron' tungah sung a, ap dingin amah a sathau a nilh hi.
			</verse>
			<verse book="3" chapter="8" verse="30">Tua ciangin Moses in nilh sathau kimkhat leh biakna tau tunga om a si la-in, Aaron leh ama tapate leh amau' puante tungah a theh hi. Tua ahih ciangin Moses in Aaron leh ama tapate, a puante uh tawh a apkhawm hi.
			</verse>
			<verse book="3" chapter="16" verse="32">A pa' tanga siampi dingin sathau a kinilh a ki-ap siampipa in kilemna bawlin, a siangtho saihadial puante silh ding hi.
			</verse>
			<verse book="4" chapter="3" verse="3">sathau a kinilh siampi, siampi za-ah na a sem dingin a kikipsak, Aaron' tapate' minte a hihi.
			</verse>
			<verse book="5" chapter="28" verse="40">Na gamsung khempeuh uhah oliv kung na nei ding uh a, ahih hangin a thau tawh note na kizut kei ding uhhi; Banghang hiam cihleh na oliv gahte uh pulh ding hi.
			</verse>
			<verse book="8" chapter="3" verse="3">Tua ahih ciangin kisilin sathau kinuh in la, na puan hoihpente silhin ancilna-ah paisuk in. Ahih hangin a nek a dawn a man mateng ama kiangah na pailam kitheisak kei in.
			</verse>
			<verse book="9" chapter="10" verse="1">Tua ciangin Samuel in sathau thawl khat la a, ama lu tungah buakin amah nam a, "{ Topa } in ama mi Israel-te tungah ulian dingin nang sathau hong nilh khin hilo ahi hiam? Nangmah in { Topa' } mite ukin a kiima om amau' galte' khutsung panin amaute na honkhia ding hi. { Topa } in ama luahte tungah ulian dingin nang sathau hong nilh khitna lim hih bang hi ding hi:
			</verse>
			<verse book="9" chapter="16" verse="13">Tua ciangin Samuel in a sathau biing sunga sathau la-in a sanggamte laizangah amah sathau a nilh hi. Tua ni-a kipanin { Topa' } kha in khauhtakin David hong uk hi. Tua ciangin Samuel dingin Ramah-ah a ciah hi.
			</verse>
			<verse book="9" chapter="24" verse="10">En in, { Topa } in tuni-in leihawm sung, ka khutsungah nang hong piakna nangmahmah in tuni-in na thei khin hi. Mi pawlkhat in nang a that dingin kei hong sawl a, ahih hangin nang kong hih kei hi. Keimah in, ‘Ka topa tungah ka khut ka nga kei ding hi; Banghang hiam cihleh amah pen { Topa' } sathau nilhpa ahi hi,’ ka ci hi.
			</verse>
			<verse book="10" chapter="1" verse="14">David in ama kiangah, "{ Topa' } sathau nilhpa a that dingin na khut na liik khiat ding na lauloh a bangci thu ahi hiam?" a ci hi.
			</verse>
			<verse book="10" chapter="2" verse="4">Tua ciangin Judah mite hong pai-in amaute in tua lai munah Judah kumpi dingin David sathau a nilh uhhi. Amaute in David kiangah, "Saul a vuite pen Jabeshgilead mite hi,"ci-in a gen uh ciangin
			</verse>
			<verse book="10" chapter="14" verse="2">Tua ahih ciangin Joab in Tekoa-ah mi sawlin tua panin numei pil khat la-in ama kiangah, "Dahin a kap kineih in la, dahna lim puante silh in. Sathau nilh kei in la, misi hangin ni tampi a thum khin numei bangin gamta in.
			</verse>
			<verse book="11" chapter="19" verse="16">Tua ciangin Israel kumpi dingin Nimshi' tapa Jehu sathau na nilh ding hi. Tua ciangin nangma mun-ah kamsang dingin Abelmeholah khuami Shafat' tapa Elisha sathau na nilh ding hi.
			</verse>
			<verse book="13" chapter="16" verse="21-22">amaute kuamah nengniamsak lo hi. Amaute' hangin amah in kumpite taigawp a, 22 "Ka sathau nilhte lawng kei unla, ka kamsangte tungah siatna hih kei un!" ci hi.
			</verse>
			<verse book="19" chapter="2" verse="2">Leitung kumpite leh gam ukte in { Topa } leh ama sathau nilhpa langpangin vaihawm uh a,
			</verse>
			<verse book="19" chapter="23" verse="5">Ka galte omna mai-ah kei aa ding an nong lui hi. Ka lu sathau nong nilh aa, ka hai a dimlet hi. (HCN)
			</verse>
			<verse book="19" chapter="23" verse="5">Keima galte' muhna munah an nong lui hi. Thupi takin nong pahtawi a, keima hai zong dimlet ta hi. (TDM)
			</verse>
			<verse book="19" chapter="23" verse="5">Ka galte ompi-in ka mai ah sabuai nong lui hi. Ka lu sathau nong nilh a; ka hai a dimlet hi. (ZIV)
			</verse>
			<verse book="19" chapter="45" verse="7-8">thuman deihin gitlohna na mudah hi. Tua ahih ciangin Pasian ahi, nangma Pasian in na khan'gualte tungah a kikhai to-in lungdamna sathau nang hong nilhzo a, 8 na puantualpite myrrh paknamtui, aloes paknamtui, leh thalsing namtuite a nam hi. Saiha tawh kibawl innpite panin khausai lasaknate in nang hong lungdamsak a,
			</verse>
			<verse book="19" chapter="89" verse="20">Ka nasempa David ka muzo hi. Ka thahatna ama tungah a om ngitnget theihna ding, ka vangliatna in zong, amah a thakhauhsak theihna dingin ka sathau siangtho amah ka nilh khin hi.
			</verse>
			<verse book="19" chapter="104" verse="15">mihing lungsim a nuamsak ding leenggahzu, mihing maitang a zolsak ding sathau, mihing lungsim a hatsak ding an na piangsak hi.
			</verse>
			<verse book="19" chapter="109" verse="18">Amah pen puansilh bangin samsiatna kingeina seh hi. Tua a samsiatnate ama pumpi sungah tui bangin a guhte sungah sathau bangin lutin kizel ta hen.
			</verse>
			<verse book="19" chapter="132" verse="10">Na nasempa David tungah thu na ciamzo hi; na sathau nilhpa nial kei in.
			</verse>
			<verse book="19" chapter="133" verse="1-3">En un, sanggamte pumkhat suakin a tut khawm uh ciangin bangzahin hoihin nuam ahi hiam? 2 Tua pen a puan ngawng tungah Aaron' khamul kaisuk zui-in a lu tung panin a taaksuk, sathau manpha tawh kibang hi. 3 Tua pen Zion mualte tungah a kia, Hermon mual pana hong piang daitui tawh kibang hi. Banghang hiam cihleh { Topa } in nuntak tawntungna thupha tua munah a pia hi.
			</verse>
			<verse book="23" chapter="1" verse="6">Khenuai-a kipan luzang dong nangawnin a cidamna mun omlo a, sanim gawpnate, meimapite, leh siluang liammate a om hi. Tuate pen a nai kisallo, kitunlo, sathau tawh zong kinomsak lo hi.
			</verse>
			<verse book="23" chapter="21" verse="5">Amaute in sabuai phahin, sualpuante phah uh a, an ne-in tui dawn uhhi. Uliante aw, tho un; lum, sathau nuh un!
			</verse>
			<verse book="23" chapter="61" verse="3">amaute pen a thuman mite kici-in, amah a kiminthan'sak theihna dingin { Topa } in a mite kem hi, a kicih theihna dingin Zion-ah a om a dah mite a lungdamna ding, a lungkham mite in phatna la a saktheihna ding, a lunggim mite in Pasian a phattheihna dingin amah in kei hong sawlzo hi.
			</verse>
			<verse book="26" chapter="47" verse="1-3">Tua ciangin biakinn lutna kongkhakah hong paipih kik hi. Biakinn kongkhak sangkil nuai panin tui luang a, biakinn ngatna nisuahna lamah luang sukin, biakna tau leitaw lampang tawn suk hi. 2 Tua ciangin a mipa in leilu lam kongpi tawnin hong pusuahpih a, nisuahna lam kongpi pualamah hong paipih hi. Leitaw lam kulhkongpi-ah a tui hong luangkhia hi. 3 A mipa in a tehna piciang tawi-in a tui luan'na nisuahna lam pi tul khat zaguk sawmgiat ciangdong tehsuk a, a tui kei hong ngaptansak hi. A tui pen siakmit ciang bek thuk hi.
			</verse>
			<verse book="27" chapter="9" verse="25">Hih thu ciamteh in la thei in: Jerusalem lamkikna ding thu a kipiak huna kipan sathau kinilhpa hong pai dong kum sagih mun sagih sung hi ding hi. Jerusalem kongzing lampi nei leh kulhpi nei-in kilamkik ding a, kum sawmguklenih mun sagih sung kip ding a, ahih hangin buai hun sung ahi ding hi.
			</verse>
			<verse book="29" chapter="2" verse="28">"Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uhhi.
			</verse>
			<verse book="34" chapter="1" verse="7-9">{ Topa } hoih hi; lungkham hunin a mite huh a, amah a beel mite limtakin a kem hi. 8 Tuikhang in a suksiat bangin a langte susiagawp a, a galte khempeuh khuamial sungah a nawtkhia hi. 9 Banghangin { Topa } sawm ngam na hi hiam? Amah in nang hong susia ding hi. Amah a su peuhpeuh a dingkikzo om ngeilo hi.
			</verse>
			<verse book="35" chapter="2" verse="14">Tuipi, tui tawh a kidim mah bangin { Topa}' minthan'na theihna tawh leitung kidim ding hi.
			</verse>
			<verse book="38" chapter="4" verse="6">Tua ciangin vantung mi in kei kiangah, "{ Topa } in Zerubbabel tungah hih bangin thu gen hi: Galkap tam neihna hang hilo, nangma vangliatna hang zong hilo, keima tung panin na ngah vangliatna bek tawh na ma na tun'zo ding hi.
			</verse>
			<verse book="40" chapter="10" verse="8">Cinate damsakin, misite hingsakin, miphakte damsakin, dawite va hawlkhia un. Man piak kulloin hih vangliatna na ngah uh bangin hih vangliatna na zatna uhah zong man va ngen kei un.
			</verse>
			<verse book="40" chapter="26" verse="6-13">Bethany khua-a miphak ahi ngei Simon inn-ah Zeisu a om laitakin, 7 numei khat in a manpha mahmah sathau namtui suangngo thawl a dim khat hong tawi-in Zeisu kiangah hong pai a, Zeisu anne-in a tut laitakin a lu tungah a buaksuk hi. 8 Ahi zongin nungzuite in a muh uh ciangin heh uh a, "Banghangin hih sathau namtui mawk beisak ahi hiam? 9 Hih sathau kizuak leh sum tampi tak kikhawng ding a, mizawngte huhna-in kipia thei ding hi," a ci uhhi. 10 Ahi zongin Zeisu in hih thu phawk ahih manin amaute kiangah, "Hih numei bang nuammawh na hi uhhiam? Kei tungah a kilawm mahmahin amah hong gamta hi. 11 Mizawngte pen note tawh hong omkhawm tawntung ding a, ahi zongin note tawh kei ka hong omkhawm tawntung kei ding hi. 12 Keima tungah hih bangin sathau hong buak ciangin ka luanghawm kivuina dingin a hong bawlbawl a hihi. 13 Note kiangah a mantaka kong genin-ah: Keima hangin a piangding lungdamna thu a kigenna leitung khempeuhah hih numei kiphawkin a gamtatnate kigengen ding hi," a ci hi.
			</verse>
			<verse book="41" chapter="6" verse="13">Dawi tampi hawlkhia uh a, cina mi tampi sathau zutin a damsak uhhi.
			</verse>
			<verse book="41" chapter="14" verse="8">Amah in ka luang a kivuina dingin paknamtui a hong ma nuhkhol hi a, a hihtheih zahzah ciang a hih khinta a hihi.
			</verse>
			<verse book="42" chapter="4" verse="18">"Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa' kha hong om hi. Salin a kimante tungah suahtakna thu a gen ding, mittawte in khua a muhkik theihna ding, a kinengniamte a suaktasak ding leh
			</verse>
			<verse book="42" chapter="7" verse="38">Zeisu' nungah tu-in kap a, a khitui tawh Zeisu' khete kawtsakin a sam tawh nulsak a, a khete namin a sathau puak a nuh hi.
			</verse>
			<verse book="42" chapter="7" verse="46">Nang in ka lu sathau nong nilhsak kei a, ahi zongin amah in ka khe nangawn sathau namtui hong nuhsak hi.
			</verse>
			<verse book="42" chapter="10" verse="34">a kiangah va pai-in a liammate sathau leh leenggahzu a nuhsak khit ciangin a tunsak hi. Tua ciangin a la tungah tuangsak a, zintun' inn khatah paipihin tua lai-ah a khoi hi.
			</verse>
			<verse book="42" chapter="23" verse="56">Tua ciangin amaute ciah uh a, Zeisu' luang a nuh dingun paknamtui leh sathau a bawlkhol uhhi. Thukham zui-in Sabbath ni tawlnga-in a om uhhi.
			</verse>
			<verse book="43" chapter="5" verse="4">Banghang hiam cihleh Topa' vantung mi khat in tua bual tui lok thei zel a, tui a kilawh khit ciangin tua lai a tung masa penpen ama natna panin a dam hi.
			</verse>
			<verse book="43" chapter="12" verse="3">Tua laitakin Mary in a manpha mahmah nard sathau namtui thawl khat hong paipih a, Zeisu' khe a nuhkhit ciangin a sam tawh a nulsak hi. Tua innsung khempeuh sathau namtui gim hong nam hi.
			</verse>
			<verse book="44" chapter="9" verse="22">Ahi zongin a thuhilhna-ah Saul hong siam semsem a, Zeisu pen Christ hi, ci-in teltakin lakthei ahih manin, Damaskas khua-a om Jew mite in a nialna ding uh om theilo hi.
			</verse>
			<verse book="44" chapter="10" verse="38">Nazareth khuami Zeisu tungah Pasian in Khasiangtho leh vangliatna pia a, Pasian in a ompihna hangin tua Zeisu in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uhhi.
			</verse>
			<verse book="44" chapter="19" verse="11-12">Pasian in Paul' tung tawnin na lamdang lianpipi a bawl hi. 12 Ama zat mainul ahi a, a puante ahi zongin cinate kiangah a kipaipih ciangin a natnate uh damin, a sunga om dawite zong a taikhia uhhi.
			</verse>
			<verse book="45" chapter="1" verse="1">Pasian kiang panin a hong pai Lungdamna Thu a hilh dingin Pasian' teelna tawh sawltak ahi, Zeisu Christ' sila keimah Paul in lai ka hong khak hi.  
			</verse>
			<verse book="46" chapter="1" verse="17">Christ in tuiphum nasep a sem dingin kei hong sawllo a, Lungdamna Thu a hilh dingin a hong sawl bek a hihi. Ka thuhilhna-ah zong thugen siamna leh pilna a nei ka hi kei hi. Tua bang hi kei hen la, pilna leh gensiamna a nei hi leng, Christ in singlamteh tunga a thuakna thu in vangliatna a neihna hang kisalo khading hi.
			</verse>
			<verse book="47" chapter="1" verse="21-22">Christ sungah kote leh note a hong kipsakpa, leh nasem dingin kote a hong sawlpa pen Pasian a hihi. 22 Amah in eite pen ama-a' ihihna ciamtehna eite tungah hong bawl a, ama-a' ihihna leh eite tungah a hong piakding na khempeuh a hong pia takpi ding ahihna a kitelna dingin eite' lungsim sungah Khasiangtho a hong mapiak hi.
			</verse>
			<verse book="49" chapter="4" verse="11-12">Amah in mite tungah siamna a tuamtuam hong pia a, pawlkhatte sawltak nasep a semding, pawlkhatte kamsang nasep a semding, pawlkhatte thuhilh kawikawi nasep a semding, pawlkhatte pawlpi kem nasep a semding, leh pawlkhatte laihilh nasep a semdingin a hong seh hi. 12 Hih nasep a tuamtuamte khempeuh a semdingin Pasian' mi khempeuh kigingkhol sakin Christ-a' dingin na semin Christ pumpi a khan'sak theihna ding deihna a hihi.
			</verse>
			<verse book="59" chapter="5" verse="14-16">A cina na om uh leh pawlpi upate sam un. Amaute in thu hong ngetsakin Topa min tawh sathau hong zut ding uhhi. 15 Upna tawh thu a kinget ciangin Topa in cinate noptuamsakin, damsak ding a, mawhna nei ahih leh zong a mawhna maisak ding hi. 16 Tua ahih manin na ci uh a damna dingin khatlekhat tungah na mawhna uh kipulakin thu na kingetsak ta un. Mihoihte' thungetna in vang nei a, na lianpi semzo hi.
			</verse>
			<verse book="62" chapter="2" verse="20">Ahi zongin Christ in note tungah Khasiangtho hong piakhin ahih manin note khempeuh in a man na thei uhhi.
			</verse>
			<verse book="62" chapter="2" verse="27">Christ in note tungah ama Khasiangtho hong piakhin a, tua Khasiangtho na neih laiteng uh kuamah in note hong hilhding kisam nawnlo hi. Banghang hiam cihleh Khasiangtho in note tungah thu khempeuh hong hilh a, tua a hong hilh thute a man vive hi a, zuauthu khat zong omlo hi. Tua ahih manin Khasiangtho' hilhnate zui unla, Christ sungah kiptakin om un.

			</verse>
		</category>
		<category id="102">
			<verse book="1" chapter="14" verse="20">Na galte na khutsungah a hong pia Sang Pen Pasian in thupha ngah hen," a ci hi. Abram in na khempeuh sawmah khat ama tungah a pia hi. 
			</verse>
			<verse book="1" chapter="28" verse="20-22">Tua ciangin Jacob in thuciamna khat bawlin, "Pasian in kei hong ompih a, hih ka paina lampi-ah kei hong kep a, nek ding an leh silh ding puan hong piak a, 21 lungnuam takin ka pa' inn-ah ka ciahkik leh, { Topa } pen keima Pasian hi ding a, 22 khuamin ka phuhsa hih suang pen Pasian' inn hi ding hi. Keima tungah nangmah in nong piak khempeuh sawmah khat nang' tungah kong pia kik ding hi," a ci hi.
			</verse>
			<verse book="3" chapter="27" verse="30-32">"Leitang panin a piang khempeuh khaici hita leh singgah hita leh sawmah khat { Topa}-a' hi a, { Topa}-a' dingin siangtho hi. 31 Mi khatpeuh in sawmah khat a piak na khat peuhpeuh a tat nop leh, amah in tua banah nga-ah khat behlap ding hi. 32 Bawnghon leh tuulekeel hon sawmah khat khempeuh leh a cingpa' ciangkhut nuai-a a pai ganhing khempeuh sawmah khat peuhmah { Topa}-a' dingin a siangtho hi ding hi.
			</verse>
			<verse book="4" chapter="18" verse="21-32">"Kikhopna buk sungah amaute' nasepna thaman dingin Israel sunga sawmah khat khempeuh, Levi mite' tungah gamh-in ka pia hi. 22 Amaute in khialhna thuakin si khading uh ahih manin, tu-a kipanin kikhopna buk sungah Israel midangte pai-in tua sawmah khat nekpihlo ding uhhi.        23 Ahih hangin Levi mite in kikhopna buk nasep sem ding uh a, amaute in a tavuan uh pua ding uhhi. Tua pen amau' khang tawntungin ngeina kip hi ding a, amaute in Israel mite' lakah luah neilo ding uhhi. 24 Banghang hiam cihleh amaute in biakna-in { Topa' } tungah a piak uh Israel mite' sawmah khat pen Levi mite tungah luah dingin ka pia khin hi. Tua ahih ciangin Israel mite lakah amaute in luah a neihloh ding uh ka gensa ahi hi," a ci hi. 25 { Topa } in Moses kiangah, 26 "Levi mite kiangah hih bangin na gen lai ding hi: ‘Note' luah dingin amaute' tung panin kong piak sawmah khat, Israel mite' tung panin na lak uh ciangin, tua sung panin { Topa' } tungah biakna, sawmah khat sung pan sawmah khat na pia sawn ding uhhi. 27 Tua na biaknate uh, ancilna pana an leh leenggah sukna pana kipia mah bangin note-a'-in kiciamteh ding hi. 28 Tua ahih ciangin Israel mite' tung panin na ngah uh sawmah khat khempeuh tung panin { Topa' } tungah biakna na pia ding uhhi. Tua bangin siampi Aaron' tungah { Topa } a kibiakna na pia ding uhhi. 29 Note tungah hong kipia letsong lakah a limci pen, a siangtho pen paipihin { Topa}-a' ding biakna khempeuh na pia ding uhhi,’ ci-in gen in. 30 Tua ahih ciangin amaute kiangah, ‘Tuate sung panin a limci pen teng na piak khit uh ciangin, a omlai teng Levi mite-a' dingin ancilna panin a piangte leh leenggah sukna panin a piangte a kipia mah bangin kiciamteh ding hi. 31 Nang leh na innkuanpihte in mun khat peuhpeuhah na ne thei ding uhhi; Banghang hiam cihleh tua pen kikhopna buk sungah note' nasepna thaman a hihi. 32 Tua sung panin a limci pen na piak nak uh leh tua thu hangin mawhsakna na thuak kei ding uhhi. Israel mite' na a siangthote na ninsak kei ding uhhi. Na nitsak uh leh na si ding uhhi,’ ci-in gen in," a ci hi.
			</verse>
			<verse book="5" chapter="12" verse="5-11">{ Topa } na Pasian un na minam khempeuh uh sung panin ama min koihna dingin teelin, ama omna dinga a bawlna mun na zong ding uhhi. 6 Tua lai-ah na pai ding uh a, na meihal biaknate uh leh na biakpiaknate uh, note in na piak uh sawmah khat leh na piak thuahte uh, thuciamna biakpiakna, utthu-a na piakna, na bawnghon tacilte uh leh na tuuhon tacilte uh tua lai-ah na paipih ding uhhi. 7 { Topa } na Pasian uh mai tua lai munah na ne ding uh a, { Topa } na Pasian un note thupha hong piakna hangin na hihna khempeuh uhah note leh na innkuanpihte na lungdam ding uhhi. 8 "Tua hun ciangin mi khempeuh in ama hoihsak bangin a gamtat ngei ciat bangin na gamta nawn kei ding uhhi. 9 Banghang hiam cihleh { Topa } na Pasian un note hong piak tawlngakna leh luahna-ah na tung nai kei uhhi. 10 Ahih hangin Jordan galkhatah pai-in, { Topa } na Pasian un luah dingin note hong piak leitangah tengin, nuamtakin na nuntak theihna dingun na kiim uha na langte khempeuh uh kiang panin tawlngakna hong piak ciangin, 11 { Topa } na Pasian un ama min omna ding munin a teelna munah note kong sawl khempeuh na paipih ding uhhi. Na meihal biaknate uh leh na biakpiaknate uh, note in na piak uh sawmah khat leh na piak thuahte uh leh { Topa' } tungah na ciam uh na thuciam piaknate uh na paipih ding uhhi.
			</verse>
			<verse book="5" chapter="14" verse="22-29">"A kum kumin na lo uhah a piang, na khaici panun a piang khempeuh sawmah khat na pia ding uhhi. 23 { Topa } na Pasian uh na zahtak tawntungna ding uh na theihna dingun, ama min a ten'na dingin a teelna mun { Topa } note' Pasian' mai-ah na an uh, na leenggahzu uh, na sathau uh sawmah khat, leh na bawnghon uh leh na tuuhon tacilte uh na ne ding uhhi. 24 { Topa } na Pasian un a min koihna dingin a teelna mun pen, { Topa } na Pasian un no thupha hong piak ciangin note kiang panin gamla lua a, no-a' dingin lam a sau luat manin sawmah khat na paipih zawh kei uh leh, 25 tuate sum na suah ding uh a, a sumte tunin, { Topa } na Pasian un a teelna munah na pai ding uh a, 26 na deih peuhpeuh uh bawng ahi a, tuu ahi a, leenggahzu ahi a, khamtheihzu ahi zongin, na duh peuhpeuh uh leina-in a sum na zang ding uhhi. { Topa } na Pasian uh mai tua lai munah na ne ding uh a, note leh na innkuanpihte uh na lungdam ding uhhi.      27 "Note bangin amaute in tanh leh luah neilo ahih manin na khuasung uha om Levi mite na mangngilh kei ding uhhi. 28 "Kum thum simin tua kuma note' anpiang sawmah khat khempeuh hong paikhiatpihin na khuasung uhah na khol ding uhhi. 29 { Topa } na Pasian un na sepnate khempeuh uhah thupha hong piak theihna dingin, note tawh kibangin amaute in tanh ahi a, luah ahi zongin neilo uh ahih manin note' khua sunga om Levi mite, peemtate, pa neilote, leh meigong numeite hong pai-in tua ante ne-in a gilvah ding uhhi.
			</verse>
			<verse book="5" chapter="26" verse="12-15">"Sawmah khat piak kum ahi, a kum thumna kumin, amaute in na khuapite uh sungah an ne-in, gilvahin a om theihna dingun Levi mite, peemtate, pa neilote, leh meigong numeite tungah na piak uh, na khawhsa uh sawmah khat na piak khit uh ciangin, 13 { Topa } note' Pasian' mai-ah, ‘Ka innsung panin a siangtho dingteng ka tuamkoih khin hi. Tua thamloin kei nong sawlna bangin na thupiaknate khempeuh tawh kizui-in Levi mite, peemtate, pa neilote, leh meigong numeite tungah ka pia khin hi. Hih tungtangah na thupiakna khat zong ka khial kei a, ka mangngilh zong omlo hi. 14 Dahin ka kah sungin zong sawmah khat ka ne kei a, ka nit sungin zong ka khenkhia kei a, misite tungah zong ka pia kei hi. { Topa } ka Pasian' thu ka mang a, kei nong thupiakna khempeuh bangin ka hih khin hi. 15 Vantung, nangma omna a siangtho panin hong ensuk in la, kote' pulepate tungah bawngnawi leh khuaizu tui bangin a luan'na gam na ciam mah bangin, nangma mi Israel-te leh na hong piaksa leitang thupha hong pia in,’ na ci ding uhhi. 
			</verse>
			<verse book="14" chapter="31" verse="5-12">Tua thupiakna a kitheihthang phetin Israel mite in anpalte, leenggahzu, leh lo-a piang khempeuh tampi tak hong pia uhhi. Tua ciangin amaute in na khempeuh sung pan sawmah khat ahi tampi tak hong paipih uhhi. 6 Tua ciangin Judah khuapite sungah a teng Israel mite leh Judah mite in zong bawng leh tuu sawmah khat leh { Topa } a Pasian uh tungah a kipiasa a ki-ap nate hong paipih uh a, a lom a lomin a koih uhhi. 7 A kha thumna sungin amaute in tua a lomte cian ding kipan uh a, a kha sagihna sungin a mansiang uhhi. 8 Hezekiah leh uliante hong pai-in a lomte a muh uh ciangin amaute in { Topa } leh ama mi Israel-te thupha a pia uhhi. 9 Tua ciangin Hezekiah in a lomte' thu, siampite leh Levi mite a dong hi. 10 Zadok' suan ahi siampi lianpenpa Azariah in amah dawngin, "Amaute in amau' piakte uh { Topa' } biakinn sungah paipih ding hong kipat uh-a kipan kote in an ka ne uh a, a kicing nei-in tampi vallai hi. { Topa } in ama mite thupha pia ahih manin hih na tampi a omlai i nei hi," a ci hi. 11 Tua ciangin amaute in { Topa' } biakinn sungah inndeite a bawlna ding uh Hezekiah in thu pia a, amaute in zong a deite a bawl uhhi. 12 Tua ciangin amaute in a piaknate, sawmah khat leh a ki-ap nate cihtakna tawh hong paipih uhhi. Tuate a en ulian penpa Levi mi Konaniah hi a, a sanggampa Shimei pen amah a huhpa a hihi.
			</verse>
			<verse book="16" chapter="10" verse="36-39">Thukham sunga kigelh mah bangin i Pasian' biakinn-ah a om, i Pasian' biakinn sungah na a sem siampite kiangah zong tapa upa pente leh bawngte' tacilte, leh ganhonte' tacilte, leh tuuhonte' tacilte paipih ding, 37 leh annel lom meek masak pen siampite tungah puak ding, leh gahnei sing khempeuh panin a gah masa, sathau leh leenggahzu thakte khempeuh i Pasian' biakinn sung vankoihna-ah puak ding, leh lokhawhna khuaneute khempeuhah sawmah khat a kaikhawmte pen Levi mite ahih manin leitang panin sawmah khat khempeuh Levi mite kiangah puak ding ka kiciam uhhi. 38 Levi mite in sawmah khat a khop uh ciangin Aaron' suan siampite tawh hih khawm ding uhhi. Tua ciangin Levi mite in i Pasian' biakinn sunga vankoihna a kilawm mun inndeite-ah sawmah khat a ngah uh sung pan sawmah khat puaksawn ding uhhi. 39 Banghang hiam cihleh biakinn umlebeelte a kikoihna inndeite leh na a sem siampite, kongcingte leh lasate a giahna inndeite-ah Israel mite leh Levi mite in a kipia ante, leenggahzu leh sathaute a paipih ding uh a hihi. Eite' Pasian' biakinn kinloin i om kei ding hi.
			</verse>
			<verse book="16" chapter="12" verse="44">Tua ciangin khuapite' kiimah lo omte panin a golna leh a neuna tawh kizui-in siampite leh Levi mite-a' dingin thukham sunga om bangin a kaihkhop ding uh a kipia nate, anpalte, leh sawmah khatte a koihna ding uh vankoihna innte a uk dingin mi kiseh hi; Banghang hiam cihleh siampite leh Levi mite' nasepna hangin Judah mi khempeuh lungdam mahmah uhhi.
			</verse>
			<verse book="16" chapter="13" verse="5-12">Levi mite, lasate, leh kongcingte tungah piak dingin a kisawl an tawh biakna, paknamtui, umlebeelte, sawmah khat a kipia an, leenggahzu, leh sathau, leh siampite-a' dingin a kipia nate a koihna ngei uh inndei lianpi khat, Tobiah-a' dingin bawlsak hi. 6 Babylon kumpipa Artakzaksis in a uk kum sawmthum leh nihna kumin ama kiangah pai ka hih manin hih thu a pian' laitakin Jerusalem-ah ka om kei hi. Tawlkhat khit ciangin kumpipa kiangah a khuan ka ngen a,7 Jerusalem-ah ka ciahkik hi. Tua ciangin Tobiah-a' dingin Pasian' biakinn huang sungah inndei khat a vaihawmsakna thu, Eliashib' gamtat hoihlohna ka phawkkhia hi. 8 Hih thu-ah lungkim hetlo ka hih manin inndei sung panin Tobiah' van teng ka lawnkhia hi. 9 Tua ciangin tua inndei a sian'sakna ding uh, leh Pasian' biakinn-a umlebeelte, an tawh biakna leh paknamtui a koihkikna dingun thu ka pia hi. 10 Levi mite' ngah dingte amau' tungah kipialo ahih manin Levi mite leh lasate in a nasep ngeite uh nusia-in a lote uhah na a sepna uh zong ka phawkkhia hi. 11 Tua ahih ciangin uliante tungah ka lungkim kei a, "Banghangin Pasian' biakinn kinusiacip ahi hiam?" ka ci hi. Tua hi a, amaute kaikhawm kikin amau' sepna ngei mun ciatah ka pangsakkik hi. 12 Tua ciangin Judah mite khempeuh in an, leenggahzu, leh sathau sung pan sawmah khat hong paipihin vankoihna innte-ah hong tun' uhhi.
			</verse>
			<verse book="19" chapter="24" verse="1">Leitung leh a tunga omte, leitung leh a tunga tengte { Topa}-a' a hihi.
			</verse>
			<verse book="30" chapter="4" verse="4">Israel mite aw, Bethel-a mun siangtho-ah va pai unla, tua lai-ah khialhna va bawl un. Gilgal-ah va pai unla, va khial semsem un. Zingsang simin biakna va pia unla, ni thum simin sawmah khat pia un. 
			</verse>
			<verse book="39" chapter="3" verse="8-12">Keimah in note kong dotnop thu pen, mi khatpeuh in Pasian' na guksak ding kilawm ahi hiam? Kilawmlo hinapi-in note in nong guksak uhhi. Ahi zongin note in, ‘Bang hong guksak ka hi uhhiam?’ na ci uhhi. Sawmah khat piakna leh biakpiaknate-ah nong guksak uhhi. 9 Na minam bupun keima neihsa hong guksak na hih manun note khempeuh tungah samsiatna hong tung hi. 10 Ka biakinn-ah an a om theihna dingin sawmah khat a kimin hong paipih un. Kei hong ze-et un; vantung kongkhakte hongin, note-a' dingin na hoih tampi kong piakna na mu ding uhhi. 11 Lo panin a piang na ante uh, kauphe ka nesak nawn kei ding a, na leenggui uh gahpha mahmah ding hi. 12 Tua ciangin na gam uh, ten'na dingin a hoih mahmah leitang hong suak ding ahih manin, minam dang khempeuh in note pen a nuamsa minam, hong ci ding uhhi," a ci hi.
			</verse>
			<verse book="40" chapter="22" verse="21">amaute in, "Sisar' lim leh a min kigelh hi," a ci uhhi. Tua ciangin Zeisu in amaute kiangah, "Sisar' nate Sisar' tungah na pia unla, Pasian' nate Pasian' tungah na pia un," a ci hi.
			</verse>
			<verse book="40" chapter="23" verse="23">"Mihoih a kineihkhem, no Thukham hilh siate leh Pharisee mite in gimna na thuak ding uhhi. Note in Pasian tungah lengmasel, masala, leh kummin sing namtui-a kipanin meh namtui nam khempeuh, sawmah khat pia napi-in, thukham sungah a thupizaw ahi thutang, hehpihna, leh thumante na don kei uhhi. Adangte nusia tuanloin hih thute na zuihding uh a hihi.
			</verse>
			<verse book="41" chapter="12" verse="41-44">Biakinn sumpi khiatna kuang gei-ah Zeisu tu a, mihonte in sumpi a khiat laitakun a en hi. A haute in tampipi hong khia uhhi. 42 A zawng meigong numei khat zong hong pai a, sumnen tang nih hong khia hi. 43 Tua ciangin a nungzuite sam a, "Adangte khempeuh sangin hih mizawng meigongnu in tam khia zaw hi. 44 Banghang hiam cihleh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivakna ding nangawn sitloin a neih khempeuh a khiakhin ahi hi," a ci hi.
			</verse>
			<verse book="42" chapter="11" verse="42">"No Pharisee mite in gimna na thuak ding uhhi. Note in Pasian tungah lengmasel, thuambuak-a kipan anteh theipuam dongin sawmah khat pia napi-in, mite tungah thuman ding leh Pasian itding na donkha kei uhhi. Hihte khempeuh na hihkim ding uhhi a, paihkhiat na neih ding uhhilo hi.
			</verse>
			<verse book="42" chapter="16" verse="10">"A tawmno-ah a diktatte pen a tamah zong diktat uh a, a tawmno-ah a citaklote pen a tamah zong citaklo uhhi.
			</verse>
			<verse book="42" chapter="18" verse="12">Nipikal khatin ni nih sung an ka tang a, ka ngah khempeuh sung panin sawmah khat nang tungah kong pia hi,’ a ci hi.
			</verse>
			<verse book="42" chapter="21" verse="1-4">Zeisu a khuadak leh mihaute in biakinn sumkuang sungah a letsong uh a khiatna, 2 leh a zawng meigong khat in zong sumnen tang nih a khiat a mu hi. 3 Tua ciangin amah in, "Ke'n kong cihin-ah, hih a zawng meigongnu in a dangte khempeuh sangin tamzaw a khia hi. 4 Banghang hiam cihleh adangte in a zatval uh sumte a khia uh a hihi. Ahi zongin hih numei a zawng mahmah hinapi-in a nuntakna ding khempeuh a khia khin ahi hi," a ci hi.
			</verse>
			<verse book="46" chapter="9" verse="14">Tua mah bangin lungdamna thu a hilhte in tua nasepna mah panin nuntakna a ngahna ding uh Topa' thupiak a hihi.
			</verse>
			<verse book="47" chapter="3" verse="11">Tawlkhat sung bek a kimang na in minthan'na nei ahih leh a kip tawntung na in minthan'na lianzaw nei kan ding hi.
			</verse>
			<verse book="48" chapter="3" verse="29">Christ tawh na kipawl nak uh leh Abraham' suante na hita uh a, Pasian' hong khap thute a ngah ding na hi uhhi. 
			</verse>
			<verse book="58" chapter="7" verse="4-9">Tua ahih manin bangzah takin milian ahihna thu na thei uhhi. I pupi Abraham nangawn in zong gal sungah a ngah nate sung panin ama tungah sawmah khat na pia hi. 5 Levi suanlekhak sung panin siampi a sem mite pen Abraham' suanlekhak mah hinapi-in, amau mipih Israel-te tung panin sawmah khat a lakna dingun Thukham a na kibawl hi. 6 Ahi zongin Melkhizedek ahih leh Levi' suanlekhak hilo napi-in Abraham' tung panin sawmah khat na la-in thuciamna a ngah mipa zong thupha a na pia lai hi. 7 A lianzawte in a neuzawte thupha a na piakna pen a man thu hi a, sel theihding hilo hi. 8 Siampite' lakna tawh kisai-in ahih leh a sithei mi mah ahi siampite in mite tung panin sawmah khat a la uhhi. Ahi zongin Melkhizedek' lakna tawh kisai-in ahih leh Laisiangtho in a gen mah bangin a nungta tawntung mipa in sawmah khat a la a hihi. 9 Abraham in Melkhizedek tungah sawmah khat a piak ciangin ama suan Levi in zong ama pupi Abraham tung tawnin a pia mah kici thei hi.

			</verse>
		</category>
		<category id="103">
			<verse book="2" chapter="4" verse="12">Tua ahih ciangin tu-in pai in. Keimah in na thugenna-ah kong huh ding a, na thugen ding nang kong hilh ding hi," a ci hi.
			</verse>
			<verse book="2" chapter="35" verse="34">{ Topa } in amah leh Dan minam Ahisamak' tapa Oholiab tungah midangte hilh siamna pia khin hi.
			</verse>
			<verse book="3" chapter="10" verse="11">{ Topa } in Moses tung tawnin amaute' tunga a gensa thukhamte khempeuh note in Israel mite a hilh ding na hi uhhi," a ci hi.
			</verse>
			<verse book="5" chapter="4" verse="9-10">"Na mit un a muhsa nate na nuntak sungun mangngilh kha-in, na lungsim panun paikhia khading ahih manin limtakin ngaihsunin hoihtakin kikem un. Horeb-a { Topa } na Pasian uh mai-ah na din' ni-un { Topa } in kei kiangah, ‘Leitungah a nuntak laiteng uh amaute in kei hong kihtakna ding leh amaute in a tate uh a hilhsawn theihna dingun keimah in amaute tungah ka thute ka zaksak theihna dingin ka kiangah mite hong khawm in,’ hong cihna thu, na tate uh leh na tate uh tate' tungah kitheisak un.
			</verse>
			<verse book="5" chapter="6" verse="4-7">"Israel-te aw, za un: { Topa } i Pasian, { Topa } khat bek a hihi. 5 { Topa } note' Pasian, na lungsim khempeuh uh, na nuntakna khempeuh uh, leh na thahatna khempeuh uh tawh na it ding uhhi. 6 Tuni-a no kong piak hih thute na lungsim uhah om ding hi. 7 Na tate uh tungah limtakin na hilh ding uh a, na innsung uhah na tut uh ciang, lampi-ah na pai uh ciang, na lup ciang uh leh na thawh ciangun tua thute na gengen ding uhhi.  
			</verse>
			<verse book="5" chapter="11" verse="19">Na tate uh tungah na hilh ding uh a, na innsung uhah na lut laitak, lampi-ah na pai laitak, na lup ciang uh leh na thawh ciangun tuate genin na nei ding uhhi.
			</verse>
			<verse book="5" chapter="13" verse="1-3">"Note lakah kamsang khat ahi a, mangman khat ahi zongin hong khangin, lim ahi a, na lamdang ahi zongin hong lak a, 2 ama hong gen lim ahi a, na lamdang ahi zongin hong tungin, na theih ngeiloh uh, ‘Adang pasian-te' nung zui-in amaute va bia ni,’ hong cihleh, 3 tua kamsangpa' thu ahi a, mangmanpa' thu ahi zongin na ngai kei ding uhhi. Banghang hiam cihleh { Topa } note' Pasian na lungsim khempeuh uh leh na nuntakna khempeuh uh tawh na it uhhiam cih a kitheihna dingin { Topa } na Pasian un no hong ze-etna a hihi.
			</verse>
			<verse book="5" chapter="27" verse="18">"‘Mittawpa lam a lakkhial mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.
			</verse>
			<verse book="5" chapter="32" verse="2-3">Ka thuhilhte guahmal bangin zu-in, ka thugente daitui bangin kia hen la, lo ngeek tunga guah phin leh ankung tunga guahzu bang ta hen. 3 Banghang hiam cihleh { Topa' } min ka phat ding hi. Eite' Pasian a liatna gen un!
			</verse>
			<verse book="12" chapter="12" verse="2">Siampi Jehoiada in amah thuhilh ahih manin Joash in ama uk hun sung tawntung { Topa' } muhna-ah a man gamta hi.
			</verse>
			<verse book="16" chapter="8" verse="8">Amaute in Pasian' thukham laibu sung panin a kitel takin sim uh a, a cihnopna a kitelin gen uh a, tua a kisim thute a telna dingun a hilh uhhi.
			</verse>
			<verse book="19" chapter="32" verse="8">Na paina ding lampi lakin ka hong hilh ding a, ka mit tawh hong enin thu kong hilh ding hi. 
			</verse>
			<verse book="19" chapter="34" verse="11">Tate aw, hong pai unla hong ngai un; { Topa } zahtakna thu ka hong hilh ding hi.
			</verse>
			<verse book="19" chapter="78" verse="5-6">Amaute pen Pasian tungah a lungsim thumanlo, lungsim kip a neilo khangmi, lungsim khauhin a lehdo khangmi, amau' pulepate tawh kibang loin, amaute in Pasian sungah amau' lametna koihin, Pasian' nasepnate mangngilh loin, ama thupiakte zui-in, a suak nailo naupangte, a hong piangkik khang thakte in a thu thei-in, amaute ding khia-in amau' tuletate tungah a thu a gentheihna dingin, amah in, i pate in a tate a hilhsawn dinga a sawl ahi, Israel sungah thukham khat koihin, Jacob sungah tecipan'na khat a koih hi.
			</verse>
			<verse book="19" chapter="119" verse="99">Ka siate khempeuh sangin thu ka telzaw hi. Banghang hiam cihleh na teci pan'nate ka ngaihsunsun hi.
			</verse>
			<verse book="20" chapter="1" verse="2-4">Mite in pilna leh thuhoihte a phawk theihna ding, khiatna thuk a nei kammalte a theih theihna ding. 3 A hoihin a pil gamtat theihna ding, thuman, thutang, a kilawmin a gamtat theihna ding. 4 Thuthei nailote in a theihna ding, khangnote in pilna leh thu ngaihsut theihna a ngahna ding.
			</verse>
			<verse book="20" chapter="4" verse="2">Banghang hiam cihleh kong hilh thute thuhoih a hihi. Kong hilhte khempeuh limtakin ciamteh un.
			</verse>
			<verse book="20" chapter="4" verse="13">Hong kihilhnate lencip in la, khahsuah kei in. Na nuntakna ding ahih manin limtakin zui in. 
			</verse>
			<verse book="20" chapter="5" verse="12-14">Tua ciangin, "Banghangin thu thei hoh lo a, hong kihilhna mang hoh lo ka hi hiam? 13 Kei hong hilh siate' thu ka mang nuam kei a, amau' hong hilhnate ka don keikha hi. 14 Tua ahih manin tu-in ka cimawh vat a, mi' mai-ah ka min a sia hi," na ci ciat ding uhhi.
			</verse>
			<verse book="20" chapter="8" verse="10">Ngun sangin kong thuhilhnate deihzaw unla, kham hoihpen sangin thutheihna deihzaw un.
			</verse>
			<verse book="20" chapter="8" verse="33">Hong kihilhnate zui-in pilna ngah unla, thudon loin ommawk kei un.
			</verse>
			<verse book="20" chapter="11" verse="14">Thulamlak ding a neilo mihingte kipuk uh a, thulamlak tampi neihna pen lungmuan'na a hihi. 
			</verse>
			<verse book="20" chapter="13" verse="10">Hilh ding utlo, kihihsakna in kitotna bek piangsak thei a, hong kithuhilh ding utna pen a hoihzaw a hihi.
			</verse>
			<verse book="20" chapter="13" verse="13">Thu kihilh ding utlohna pen siat ding utna hi a, thu kihilhna zuihna pen lungnopna a hihi.
			</verse>
			<verse book="20" chapter="13" verse="24">A ta a tai nuamlote a ta mudah hi a, a ta a itte in limtakin thuhilhin a tai hi.
			</verse>
			<verse book="20" chapter="15" verse="12">A kihisak mite in ki thuhilhna ngai nuamlo uh a, mipilte kiangah thu dong ngeilo uhhi.
			</verse>
			<verse book="20" chapter="19" verse="20">Thu kigente ngai-in hong kihilhte mang lecin mailamah na pil ding hi. 
			</verse>
			<verse book="20" chapter="22" verse="6">Naupang khat a neulai-in lampi man tawnsak lecin a teek dongin lampial nawnlo ding hi.
			</verse>
			<verse book="20" chapter="28" verse="23">Mi khat tai-in thuhilh lecin tungthama phatna sangin a tawpna-ah lungdamzaw ding hi. 
			</verse>
			<verse book="21" chapter="12" verse="12-14">Ka ta aw, na phawk ding thudang khat omlai hi. Lai gelh-in a bu-a bawlna in bei hun nei theilo a, lai tam sin luatna in pumpi gimsak hi. 13 Hih thute khempeuh banah gen ding thu khat bek om hi. Mihing hong kipian'sakna a thu bulpi pen in: Pasian zahtakna leh a thupiakte man'na a hihi. 14 A pha hita leh a sia hita leh a simthamin i hih simte nangawn i hihna khempeuhah Pasian in thu hong khen ding hi.
			</verse>
			<verse book="23" chapter="30" verse="20">Topa in note tungah cihmawhna leh gimna hong tun'sak hangin amahmah in note hong hilh ding a, note in amah na mu ding uhhi.
			</verse>
			<verse book="23" chapter="50" verse="4">A lunggim mite ka thahatsak theihna dingin Topa { Pasian } in ka gen ding thu hong hilh khin hi. Ama hong hilhnate a ngai dingin zingsang simin lawpna hong guan' hi.
			</verse>
			<verse book="23" chapter="54" verse="13">"{ Topa } in na tapate khempeuh hoihtakin hilh ding a, na tapate daupai mahmah ding uhhi.
			</verse>
			<verse book="24" chapter="31" verse="33-34">Ahih hangin { Topa } in kong cihin-ah, tua hun hong tun' ciangin Israel minamte tawh hih bangin thuciamna ka bawl ding hi: Amaute' sungah ka thukham ka koih ding a, amaute' lungtang tungah ka gelh ding hi. Kei pen amaute' Pasian ka hi ding a, amaute pen keima mite ahi ding uhhi. 34 Kuamah in midangte leh a sanggamte uh kiangah, ‘{ Topa } thei in,’ ci-in a kihilh nawn kei ding uhhi; Banghang hiam cihleh { Topa } in kong cihin-ah, amaute in a neupen panin a lianpen dongin, a vekpi-un kei a hong thei ding uhhi. Banghang hiam cihleh amau' khialhnate ka maisak ding a, amaute' mawhnate zong phawkin ka nei nawn kei ding hi," a ci hi.
			</verse>
			<verse book="26" chapter="3" verse="18">Migilopa khat pen si ding hi, ci-in kong gen ciangin, amah kikhelin a nuntak theihna dingin thu na hilhkholh kei leh, tua mipa pen mawhnei mahin si ding a, ahi zongin ama sihna thu ahih leh nang kong ngawh ding hi.
			</verse>
			<verse book="26" chapter="44" verse="23">"Amaute (siampi) in ka mite tungah, biakna na a siangtho leh a mawkmawk nate, leh a nin leh a siang nate a kilamdan'na hilh ding uhhi. 
			</verse>
			<verse book="27" chapter="12" verse="3">A pilte ahih uh leh vantung khuavak tawh a taangkhawm ding uhhi. A pha-in gamtat ding mi tampi a hilhte pen aksi bangin a taang tawntung ding uhhi.
			</verse>
			<verse book="33" chapter="6" verse="16">Banghang hiam cihleh Kumpi Omri' gamtatna zui-in, ama tapa Kumpi Ahab' sep khempeuh na sem uh a, amau' gamtat khempeuh na zui uhhi. Tua ahih manin note kong susia ding hi. Minam dangte in note hong nuihsanin, amaute' simmnawhna na thuak ding uhhi.
			</verse>
			<verse book="39" chapter="2" verse="4-7">Tua ciangin Levi' suanlekhakte ahi siampite tawh ka thuciamna a kip nawnlo ahihna thu, hih thu kong genna-ah na thei ding uhhi. 5 "Amaute a nuntakna ding leh a nopsakna ding thu ka ciam a, amaute in kei hong zahtak theihna dingun hih ka thuciamte khempeuh ka pia hi. Amaute in kei hong zahtakin hong kihta takpi uhhi. 6 Amaute in thuman taktakte mah hilhin gen uh a, amaute' kam panin zuauthu gingkhialo hi. Ka deihna bangin amaute gamta uh a, a khial ding mi tampite, thuman lamah a paisak uhhi. 7 Siampite' nasep pen Pasian a manin theihna ding a hilh ding uh a hihi. Amaute pen, Vanglian { Topa' } kamtaite ahih manun, mite in keima deihna a theihna dingun amaute' tungah thu a dot ding uh a hihi.
			</verse>
			<verse book="40" chapter="5" verse="19">Tua ahih manin hih thukhamte lakpan a neupente khat bek nangawn zuikha loin, midangte in zong a zuihlohna dingin a gen mite pen vantung ki-ukna sungah mi neupen hi ding uhhi. Ahi zongin hih thukhamte zui-in, midangte in zong a zuihna dingin a hilh mite pen vantung ki-ukna sungah milian hi ding uhhi.
			</verse>
			<verse book="40" chapter="7" verse="15-16">"Kamsang taktak a hilote na muh uh ciangin limtakin kikem un. Amaute in a tungthamah tuu lim hong pua-in, ahi zongin a sungtawng taktak uh ngia hangsan bang ahi uhhi. 16 Amaute' gamtatna tawh amau' pianzia na thei ding uhhi. Lingvom kung panin leenggah kilo ngeilo a, sialtalling kung panin theigah kilo ngei ahi hiam?
			</verse>
			<verse book="40" chapter="7" verse="22-23">Tua ni ciangin mi tampi in kei kiangah, ‘Topa, Topa aw, nangma min tawh thu hilhin, nangma min tawh dawite hawlkhia-in, nangma min tawh na lamdang lian tampi bawl hilo ka hi uhhiam?’ hong ci ding uhhi. 23 Tua ciangin keimah in amaute kiangah, ‘Note ka hong thei ngei kei hi. Siatna a gamta mite aw, kei kiang panin kihemkhia un,’ ka ci ding hi.
			</verse>
			<verse book="40" chapter="10" verse="7-8">Na paina peuh uhah, ‘Vantung ki-ukna hong naita hi,’ ci-in thu va hilh un. 8 Cinate damsakin, misite hingsakin, miphakte damsakin, dawite va hawlkhia un. Man piak kulloin hih vangliatna na ngah uh bangin hih vangliatna na zatna uhah zong man va ngen kei un.
			</verse>
			<verse book="40" chapter="10" verse="24">"A siapa sangin a sang naupangte lianzaw ngeilo a, a topa sangin a silate lianzaw ngeilo hi. 
			</verse>
			<verse book="40" chapter="15" verse="3-5">Zeisu in, "Banghangin note in na pupa ngeina uh zui-in, Pasian' thupiakna palsat zawsop na hi uhhiam? 4 Pasian in, ‘Na nu leh na pa na zahtak in,’ ci a, tua banah, ‘A nu ahi a, a pa ahi zongin a gensiate in thahna thuak ding hi,’ ci lai hi. 5 Ahi zongin note in, ‘Mi khatpeuh in a nu ahi a, a pa ahi zongin a huh theihna ding na khat peuhpeuh a neih leh, tua na pen Pasian-a' ding hi, ci peuh leh, a nu leh a pa piak kul nawnlo hi,’ ci-in thu na hilh uhhi. 
			</verse>
			<verse book="40" chapter="23" verse="6-8">Pawi sungah a om uh ciangin uliante' tutna dinga a kibawl munah tunuam se uh a, kikhopna innsungah zong uliante tutna tutphah nuampente tungah a tunuam diak uhhi. 7 Mihon lakah mite in hopihin, ‘Sia aw,’ a cihding uh a ut uhhi. 8 Ahi zongin note pen, ‘Sia,’ na kicihding uhhilo hi. Sia khat bek na nei uh a, no adangte khempeuh unau khat na hi uhhi.  
			</verse>
			<verse book="40" chapter="28" verse="19-20">Tua ahih ciangin note pai unla, midang khempeuh, keima nungzui mi suaksakin, Pa min, Tapa min, leh Khasiangtho min tawh tui sungah na phum un. 20 Tua ciangin note tungah ka hong gen thute khempeuh a zuihna dingun na hilh un. Hun bei dongin note a hong ompih tawntung ding ka hihna thu phawk ta un," a ci hi.
			</verse>
			<verse book="41" chapter="12" verse="14">Amaute in, "Sia aw, nangmah in thutang genin, midangte' pauding phamawh na saklohna, uliante' maitang zahtak tuanloin, Pasian in mite a gamtat dingin a deihna thute tangtakin na hilhna ka thei uhhi. Tua ahih manin Rom Kumpipa Sisar tungah siah i piak ding kilawm ahi hiam, kilawmlo ahi hiam?
			</verse>
			<verse book="41" chapter="12" verse="38">Zeisu in a thuhilhna-ah, "Thukham hilh sia pawlkhatte na bat khaklohna dingun na kidawm un. Amaute in puantualpi silhnuam uh a, mite lakah mite in a zahtak hopih ding a deih uhhi. 
			</verse>
			<verse book="42" chapter="1" verse="37">Tua ahih manin Pasian in a bawl theihloh khat zong omlo hi," ci-in a dawng hi. 
			</verse>
			<verse book="42" chapter="2" verse="45-46">Amah a muh zawhloh uh ciangin Jerusalem-ah kileh kikin a zong uhhi. 46 A ciahzawh uh a ni thum ni ciangin biakinn sungah amah mu uh a, siate lakah tu-in a thugen uh ngai-in, thu zong dong zelin a om a mu uhhi.
			</verse>
			<verse book="42" chapter="6" verse="40">Sang naupang khat a siapa sangin lianzaw ngeilo hi; a sin ding khempeuh a theihkhit ciangin a siapa tawh kikim pan bek ding hi."  
			</verse>
			<verse book="42" chapter="11" verse="52">No Thukham hilh siate in gimna na thuak ding uhhi. Note in pilna ngah theihna ding konghon'na tawhtang nei napi-in a sungah note na lut tuan kei uh a, a tum dingin a paite zong lah na khaktan uhhi," a ci hi.
			</verse>
			<verse book="42" chapter="12" verse="12">Banghang hiam cihleh a hun a tun' ciangin Khasiangtho in na gen dingteng uh hong hilh ding hi," a ci hi.
			</verse>
			<verse book="42" chapter="20" verse="46">"Thukham hilh siate na batkhak lohna dingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung leh pawi lakah a om uh ciangin uliante' tutna mun hoihte bekah tunuam uhhi.
			</verse>
			<verse book="43" chapter="3" verse="2">Khatvei zan khuamial laitakin Zeisu kiangah va pai a, "Sia aw, mi khat peuhpeuh Pasian in ompihlo hi leh hih na lamdangte kuamah in bawl theilo ding ahih manin nang pen Pasian' hong sawl siapa na hihna ka hong thei uhhi," a ci hi.
			</verse>
			<verse book="43" chapter="3" verse="10">Zeisu in, "Israel mite' sia hinapi-in hih thu thei theilo na hi hiam?
			</verse>
			<verse book="43" chapter="6" verse="45">Kamsangte in a lai gelhna uhah, ‘Pasian in mi khempeuh a hilh ding hi,’ na ci uhhi. Tua ahih manin Pa kiang panin thu za-in a thei mi khempeuh ka kiangah a hong pai a hihi.
			</verse>
			<verse book="43" chapter="9" verse="34">Tua ciangin amaute in, "Mawhna bulomtang sung panin suakin a khangkhia mipa in kote tungah thu hong hilhsawm na hi hiam?" ci-in tua mittaw ngeipa a hawlkhia uhhi.
			</verse>
			<verse book="43" chapter="13" verse="13-14">Note in kei pen Siapa, leh Topa, na hong ci uhhi. Na hong cih uh mah bangin a man ka hihi. 14 Note' Topa leh Siapa in na khe uh hong silsak ka hih leh note khatlekhat na kisilsak kan ding uh kilawm hi. 
			</verse>
			<verse book="43" chapter="14" verse="26">Ahi zongin Pa in keima tangin a hong sawl ding Huhpa Khasiangtho a hong tun' ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.
			</verse>
			<verse book="44" chapter="2" verse="42">Amaute in sawltakte tung panin thu sinin amaute tawh kikhawl uh a, amaute tawh an nekhawmin, thu zong a ngenkhawm uhhi.
			</verse>
			<verse book="44" chapter="4" verse="2">Hih sawltak nihte in misite thokik ding hi, cih a lahtelna dingun sihna panin Zeisu thokik hi, ci-in mite kiangah thu hilh uh ahih manin nawngkai a sa uhhi.
			</verse>
			<verse book="44" chapter="5" verse="21">Ama gen mah bangin sawltakte zong zingsang ciangin biakinn-ah pai-in thuhilh ding a kipan uhhi. Siampi lianpenpa leh ama kikholhpihte in ulian kikhopna a cingtaakkhat a omtheihna dingin Jew mi upa khempeuh a kikhopna dingun a sam uhhi. Tua khit ciangin thong panin sawltakte va kai-in uliante mai-ah a hong paipihna dingun palikte a sawl uhhi.
			</verse>
			<verse book="44" chapter="5" verse="42">Nisimin biakinn sung leh mite inn-ah thu hilh uh a, Zeisu, Christ hi, cih Lungdamna Thu a gengen uhhi.  
			</verse>
			<verse book="44" chapter="11" verse="26">Saul a muh ciangin Antiok khua-ah a paipih hi. Kum khat sung tawntung tua lai-a om pawlpi mite tawh amaute gel omkhawm uh a, mi tampi tak thu a hilh uhhi. Thu um mite pen Christian ci-in min a kiphuah masakna mun in Antiok khua a hihi.
			</verse>
			<verse book="44" chapter="15" verse="34-36">Ahi zongin Antiok khua-ah Paul leh Barnabas taam lai uh a, midang tampite tawh kopin Topa' thu a hilh uhhi. 35-36 Tawlkhat khit ciangin Paul in Barnabas kiangah, "Topa' thu i hilhnasa khua tuamtuama i sanggamte kiangah va hawhkikin bang a cici uhhiam cih va en ni," a ci hi.
			</verse>
			<verse book="44" chapter="17" verse="11">Thesaloni khuamite sangin Berea khuamite in mipi lungsim neizaw uhhi. Amaute in lawp mahmahna tawh Paul' thugente ngai uh a, Paul' thugente man taktak hiam ci-in a theihna dingun nisimin Laisiangtho a sim uhhi.
			</verse>
			<verse book="44" chapter="18" verse="11">Tua ahih manin tua khua-ah kum khat leh alang sung omlai-in mite kiangah Pasian thu a hilh hi.
			</verse>
			<verse book="44" chapter="20" verse="7">Sani nitakin an nekhawm dingin ka kikhawm uh a, a zingciangin a dingkhia ding ahih manin Paul in a thuhilh zankim ciangdong a zomsuak hi.
			</verse>
			<verse book="44" chapter="20" verse="20">Mihon lak ahi a, note' innsungah ahi zongin ka hong thuhilhna khempeuhah note' phattuamna ding a om khempeuh sit neiloin kong gen khin hi.
			</verse>
			<verse book="44" chapter="20" verse="27">Banghang hiam cihleh note tungah Pasian' thu kong genloh khat zong om nawnlo hi.
			</verse>
			<verse book="44" chapter="28" verse="31">Amah in Pasian' Ukna thu, leh Topa Zeisu Christ' thu, hangtakin a ututin genin a hilh hi.
			</verse>
			<verse book="45" chapter="2" verse="18-23">Thukham thei na hih manun Pasian' deihnate na thei uh a, a man leh a manlo na khenthei uhhi. 19 Mittawte lam a lak ding, khuamial sunga om mite khuavak a musak ding, 20 mihaite a hilh ding, naupangte a hilh dingte ihi a, thukham sunga om thu khempeuh thei-in i gen khempeuh man mahmah hi, ci-in na kimuang uhhi. 21 Midangte a hilh note in, nomau mah kihilhlo ding na hi uhhiam? "Guta kei un," ci-in mi hilh napi-in nomau mahmah guta hilo na hi uhhiam? 22 "Numei tawh mawh kei un," ci-in mi hilh napi-in nomau mahmah mawh hilo na hi uhhiam? Milimte mudah napi-in milim biakna inn sunga nate gu hilo na hi uhhiam? 23 Note in thukham kisaktheihpih napi-in thukham palsatin Pasian' min na daisak uhhi. 
			</verse>
			<verse book="45" chapter="12" verse="7-8">Nasepna ding siamna a nei ihih leh na sem ni. Hilhna ding siamna a nei ihih leh hilh ni. 8 Midangte hanthot theihna ding siamna a nei ihih leh midangte hanthawn ni. Midangte hoptheihna ding a nei ihih leh citna taktak tawh hawm ni. Makaih theihna ding siamna a nei ihih leh hoihtakin na sem ni. Midangte hehpih theihna ding a nei ihih leh maitaii takin hih ni. 
			</verse>
			<verse book="45" chapter="15" verse="14">Thu upna sungah sanggamte aw, note mihoih hi-in, bangci gamtat ding cih thei-in, khatlekhat zong a kihilhthei dingin kong muang mahmah hi.
			</verse>
			<verse book="45" chapter="16" verse="17-18">Lawmte aw, note' theihsa thute gensia langpangin, mite' upna nawngkaisakin pawl a kikhensak mite kidawm un. Tua bang mite tawh kikhawl vet kei un. 18 Tua bang mite in i Topa Christ' na a sem hiloin, gilpi vai bek a sem uh a hihi. Amaute in mite phatin kamkhum nono zang uh ahih manin mihoih pawlkhat a khemzo uhhi.
			</verse>
			<verse book="46" chapter="12" verse="28-29">Tua ahih manin Pasian in pawlpi sungah mi khempeuh ama pan'mun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin na lamdang bawltheite, cina damsak theite, midang a huhtheite, thu vaihawm a siamte, leh pau lamdang a pau theite ahi uhhi. 29 A vekpi-un sawltak hilo a, a vekpi-un kamsang zong hilo uhhi. A vekpi-un laihilh, thuhilh hilo uh a, a vekpi-un na lamdang zong bawllo uhhi.
			</verse>
			<verse book="46" chapter="13" verse="8">Itna pen a tawntungin a kip a hihi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.
			</verse>
			<verse book="46" chapter="14" verse="3">Ahi zongin Pasian' thu a hilhte pen mite tungah thugen hi a, mite tungah huhna, hanthotna, leh hehnepna a pia a hihi.
			</verse>
			<verse book="46" chapter="14" verse="29-31">Pasian thu gen ding a neite sung panin nih leh thum bang bek in a banbanin gen ding uh a, adangte in limtakin na telngaih ding uhhi. 30 A kikhawm mite sung panin mi khatpeuh in Pasian thu gen ding hong neih leh tua a thugen laipa khawl phot ding hi. 31 Na vekpi-un a thu thei-in thahatna na ngahtheihna dingun no thugen ding a neite khempeuh in khat khatin thu na ban gen ding uhhi. 
			</verse>
			<verse book="47" chapter="11" verse="13">Amaute pen sawltak taktak hiloin, sawltak a kineihkhemte hi uh a, a nasepna uhah zong zuau-in, Christ' sawltak taktak a battheihna dingun a meel kiseel ahi uhhi.
			</verse>
			<verse book="48" chapter="1" verse="8">Note tungah ka hong hilhsa uh lungdamna thu tawh a kilehngatin, kote-a kipan vantung mi dongin thudang a hong hilh a om leh tua a hong hilh mipa hell khuk sungah tung ta hen!  
			</verse>
			<verse book="48" chapter="2" verse="11">Antiok khua-ah Peter hong hawh sungin a gamtat khialhna hangin thu uppih mite lak mahah amah ka taii hi.
			</verse>
			<verse book="48" chapter="6" verse="6">Pasian thu hilhna a za mipa in ama neih na hoihte khempeuh zong, amah a hilhpa tawh zangkhawm ta hen.
			</verse>
			<verse book="49" chapter="3" verse="19">Christ hong itna a kicing takin theihkhit zawhloh ding ahi ta zongin note in thei-in, Pasian thu a cingin na theihna dingun thu ka hong ngetsak hi.
			</verse>
			<verse book="49" chapter="4" verse="11-12">Amah in mite tungah siamna a tuamtuam hong pia a, pawlkhatte sawltak nasep a semding, pawlkhatte kamsang nasep a semding, pawlkhatte thuhilh kawikawi nasep a semding, pawlkhatte pawlpi kem nasep a semding, leh pawlkhatte laihilh nasep a semdingin a hong seh hi. 12 Hih nasep a tuamtuamte khempeuh a semdingin Pasian' mi khempeuh kigingkhol sakin Christ-a' dingin na semin Christ pumpi a khan'sak theihna ding deihna a hihi. 
			</verse>
			<verse book="49" chapter="4" verse="15">itna lungsim tawh thutak genin, lutang ahi Christ tawh i kibat dongin i khangto ding hi.
			</verse>
			<verse book="49" chapter="6" verse="4">Pate aw, na tate uh a hehtheihna dingin bawl kei unla, Christiante ngeina tawh kituakin taii-in hilhin pantah un. 
			</verse>
			<verse book="51" chapter="3" verse="16">Christ thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, leh biakna late na sa un.
			</verse>
			<verse book="52" chapter="4" verse="1-2">Tu-in sanggamte aw, Pasian' deihna leh ama lungkimna dingin bangci nuntak ding cih thu kote kiang panin na theihsa uh thute tawh kizui-in na nuntaksa uh ahih mah bangin a kicingzaw semsemin na nuntakna dingun i Topa Zeisu min tawh hong thumin ka hong hanthawn uhhi. 2 Banghang hiam cihleh Topa Zeisu min tawh ka hong thuhilhnate uh na theihsa uh a hihi.
			</verse>
			<verse book="52" chapter="4" verse="9">Ahi zongin thu uppih mite it ding tawh kisai-in bangmah gelh ding na kisam nawn kei uhhi. Khatlekhat na ki-itna ding uh Pasian in note tungah hong hilh khinzo hi.
			</verse>
			<verse book="52" chapter="5" verse="12-14">Sanggamte aw, Topa in note lam a hong lak ding leh a hong makai dingin a seh, note lakah na a hong sem mite, a kilawm a kituakin zahtakbawl un. 13 Amau' nasepna hangin amaute nakpi takin itbawlin zahtak un. Note khatlekhat kilem takin na om un. 14 Sanggamte aw, a thadah mite hilh unla, a meidawite hanthawnin, a zawngkhal mite huh unla, hihbang mite ngongbawl kei un. 
			</verse>
			<verse book="52" chapter="5" verse="20">Thuhilhnate simmawhbawl kei un.
			</verse>
			<verse book="53" chapter="2" verse="15">Tua ahih ciangin sanggamte aw, kam tawh ahi a, lai tawh ahi zongin ka hong hilh uh thumante limtakin zui unla, kiptakin om un.
			</verse>
			<verse book="54" chapter="1" verse="7-8">Thei kisa ngelin a gen kankan uh thute leh amau kampauna mahmah zong bang gen ka hi hiam cih a thei hetlo hinapi-in amaute pen Pasian' thukhamte a hilh dingin utzaw lai uhhi. 8 Thukham pen a kizatna ding a kilawm ciangah zangthei lehang a hoih thu khat hi, ci-in i thei hi.
			</verse>
			<verse book="54" chapter="2" verse="7">Hih ka gen thu pen zuau a hilo, thu taktak a gen ka hi a, Gentail mite lakah upna thu leh hih thuman a gen dingin sawltak na semin thu a hilh dingin kei a hong kisawl a hihi.
			</verse>
			<verse book="54" chapter="2" verse="11-12">Numeite in gamdai takin kiniamkhiatna tawh thu ngai-in a sin ding uh a hihi. 12 Numeite in pasalte tungah aana nei-in thu a hilh ding ka phalkei hi. Gamdai takin a om ding uh a hihi.
			</verse>
			<verse book="54" chapter="3" verse="2">Tua ahih manin siate pen paubaan'na a neilo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin leh leengla do a siam mi, thuhilh a siam mi,
			</verse>
			<verse book="54" chapter="4" verse="2">Tua bang zuau thuhilhnate pen zuau genin mi a khem, sik emsa tawh tatgawp bangin a lungsim un a hoih leh a hoihlo a khenthei nawnlote' kam panin hong gingkhia ding hi.
			</verse>
			<verse book="54" chapter="4" verse="6">Nang in na zuihsa upna thu leh thuhilhna man na zuih kawmin hih ka hong thugente, i sanggamte kiangah na gen nak leh Christ Zeisu' nasem a hoih khat na hi ding hi. 
			</verse>
			<verse book="54" chapter="4" verse="11">Ka hong gensa thute na hilhsawn in.   
			</verse>
			<verse book="54" chapter="4" verse="13-14">Kei ka hong pai matengin mipi mai-ah Laisiangtho simna, a khiatna genna, leh hanthotnate-ah tavuan na la in. 14 Kamsangte' thugennate leh upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in. 
			</verse>
			<verse book="54" chapter="4" verse="16">Na gamtatna leh na thuhilhnate-ah hoihtakin kidawmin om lecin nangmah-a kipan na thugen a za mite-a' dingin phattuamna omding ahih manin na nasepna-ah hoihtakin om in. 
			</verse>
			<verse book="54" chapter="5" verse="17">Pawlpi sungah ukna leh makaihna siamin, thuhilh leh thugen hahkat tawh a thuah upate pen thaman a zah nih piakdingin kilawm hi.
			</verse>
			<verse book="54" chapter="6" verse="3-5">Topa Zeisu Christ thu tawh a kituaklo, i biakna paizia tawh a kilehngatin thu tuamdang a hilh mite pen, 4 a kiphasak mawkmawk hi uh a, bangmah a thei hetlo ahi uhhi. Tua bang mite in thu kisel thu kinial cihte ut belin nei uh a, hazatna, lungsim kituahlohna, kizahkona, a sialamin ki-upmawhnate piangsak uh a, 5 thuman thutak zuiloin, a lungsim paizia uh a man nawnlo, biakna pen hauhtheihna ding lampi bekin a ngaihsun mite in a tawntungin kitot kiselna a piangsak uh a hihi.
			</verse>
			<verse book="55" chapter="1" verse="11">Hih a thak Lungdamna Thu hilhin a taangko ding leh sawltak na a sem dingin kei a hong kikoih a hihi.
			</verse>
			<verse book="55" chapter="2" verse="2">Mi tampite' theihin ka thuhilh, na zaksa thu khempeuh, midangte a hilhsawn thei dingin a citak mite tungah hoihtakin a zuih dingun na hilh in.
			</verse>
			<verse book="55" chapter="2" verse="14-15">Na mite thu kinialin a kitotlohna dingun Pasian' mai-ah thupi takin na hilhkhol in. Tua bang thu kinialna in a za mite phattuamna ngahsak loin a siasak bek a hihi. 15 Pasian' thuman a mantakin hilhin, na nasepna-ah maizumna thuakloin, Pasian' pahtakna na ngahtheihna dingin na siam tawpin hanciam in.  
			</verse>
			<verse book="55" chapter="3" verse="14-17">Ahi zongin nang na hih leh na theihsa na upsa thute-ah kip paisuak in. Nang tungah thu hong hilhte kua mi ahi hiam cih na theihsa hi a, 15 Christ Zeisu upna hangin hotkhiatna a hong ngahsak thei ding pilna a hong pia Laisiangtho pen na neutunga kipanin a theisa na hihna thu zong na theihsa thu mah a hihi. 16-17 Pasian' na a sem mite mi cingtaak hi-in, na hoih namkim a septheihna dingun Laisiangtho pen Pasian' lamlahna tawh a hong kipia hi a, thuman thutak hilhna ding, a khialte taiina ding, a manlote a manin puahna ding, a manin nuntak theihna ding thuhilhna dingin a manpha mahmah a hihi.   
			</verse>
			<verse book="55" chapter="4" verse="1-5">Pasian' mai, leh a hingte hita leh a site hita leh mi khempeuh' thu a khending Christ Zeisu' mai-ah nakpi takin ka hong hanthawn hi. Amah Kumpi-in hong paikikin ukna hong kipan ding ahih manin, 2 hunhoih hunsia cih khen tuanloin Pasian' thu hilh ding na kin ngaihsutna ding, lungduaina tawh mite' lungsim zo-in, mite taii-in, hanthawnin na hilhna dingin thu a hong pia ka hihi. 3 Mite in thuman a ngaih noploh hun, amaute' deihna bek a zuihnop hun, amaute' zaknop thute bek a gen ding sia a cial thuahthuah hun hong tung ding hi. 4 Amaute in thuman thutak ngainuam nawnloin tangthu phuahtawm peuh ngaihsutpi-in nei ding uhhi. 5 Ahi zongin nang na hih leh thu khempeuhah na lungsim ki-ukin haksatnate na thuak in la, Pasian' thugen nasep semin, na nasepna-ah ma na tun' in. 
			</verse>
			<verse book="56" chapter="1" verse="7">Pawlpi siate pen Pasian' nasem ahih manin paubaan'na a omlo, a kiphasaklo, zukham thei mi a hilo, a ngongtatlo, a huaihamlo,
			</verse>
			<verse book="56" chapter="1" verse="9-11">Upna bulpi tawh a kituak thute limtakin lenkip ding uhhi. Tua hi leh thuhilhna man tawh midangte hanthawn thei ding uh a, thuman a nial mite' khialhna zong laktel thei ding uhhi. 10 Banghang hiam cihleh thu a manglo, thu a mawk gengen, mi a khem thei, a diakdiakin Jew ngeina bangin vun-atna ding thu a gen tampi tak a om uhhi. 11 Sum ngahtheihna ding bekin a kilawm lopi-in thu hilhin biakna innkuan buppi nawngkaisak uh ahih manin thu a gen nawnlohna dingun khaktan ding a hihi.
			</verse>
			<verse book="56" chapter="2" verse="1-12">Ahi zongin nangmah in upna man tawh a kituak thu na hilh in. 2 Pasal khanghamte a kilawm a kituakin a omtheihna ding, thu ngaihsun thei mi ahihna ding, a kikemzo mite ahih theihna ding, upna man a neihtheihna ding, itna man a neihtheihna ding uh leh a manin lungkipin a thuakzawhna dingun na gen in. 3 Tua mah bangin mite in Pasian' thu a gensiatkhak lohna dingun numei khanghamte zong a gamtat a khuahek uh a zahtakhuai ahihna ding, mi gensiate ahih lohna ding, zunek kiphamawhte ahih lohna ding, thuhoih thupha hilhin, 4 amaute sangin a nauzaw nupite in a pasalte uh leh a tate uh a itna dingun a hilh ding, 5 thu ngaihsun thei, a gamtat siangtho, inn nasep a kizen, a migi, leh a pasalte uh thu a mang thei mi ahihna dingun na gen in. 6 Tua mah bangin khangnote zong amau pumpi a ki-ukzawhna dingun na hanthawn pha in. 7 Nangma pumpi mahmah gamtat hoihna-a kipan thu khempeuhah etteh hoih dingin na om in. Lungsim takpi tawh mite' zahtaktheih dingin thu na hilh in la, 8 mite' mawhmat theihloh ding kamhoihte na zang in. Tua hi leh i langte in hong gensiat theihna ding muloin a mai uh zum lel ding hi. 9 Silate in zong a tote uh thu mangin, thu khempeuhah a tote uh a lungkimsakna ding, a tote uh thu seelloin, 10 a guktaklohna ding, a tawntungin hoih gamtatin a cihtakna uh a kilatsakna dingun na hanthawn in. Tua hi leh eite hong Hon Pasian' thu a hoihna a kilangsakte ahi ding uh a hihi. 11 Bang hang hiam cih leh mi khempeuh in hotkhiatna a ngahtheihna dingun Pasian in ama hehpihna hong lak khinzo hi. 12 Eite in i lamet, a lian Pasian leh eite hong Hon Zeisu Christ a vangliatna hong kilatkik ding hun ngakin i om laitakin i biakna tawh a kituaklo thute leh leitung nate deihna phiatin, lungsim hi hithiatin omin, thutangin, hih leitungah Pasian' deihna bangin i nuntakna dingin tua hehpihna thu in eite hong hilh hi. 
			</verse>
			<verse book="58" chapter="5" verse="12">Tu-in note pen midang a hilh dingin sia na suahtheih ding uh hun hikhin napi-in note mahmah pen Pasian' thu a bulpite hilhding na kisam lai uhhi. Antak nethei nailoin nawi bek a nethei lai na hi uhhi. 
			</verse>
			<verse book="58" chapter="8" verse="10-11">Ahi zongin tu-in Israel mite tawh ka bawldingthuciamna hih bang a hihi. Amaute sungah ka thukham ka guang ding a, amaute lungtang tungah gelhin, amaute' Pasian ka hi ding a, amaute pen keima mi ahi ding uhhi. 11 A neupen pan a lianpen dongin mi khempeuh in hong thei ding uh ahih manin ‘Topa thei in,’ ci-in a ulenau leh a mipihte kiangah kuamah in a hilh ding kisam nawnlo ding hi.
			</verse>
			<verse book="58" chapter="12" verse="9-11">Tua banah, i leitung pate in gim hong pia a, zong i zahtak lai hi. Tua ahih leh kha thu tawh kisai-ah i Pa' thu mang phazaw-in i nuntak ding kisam hi. 10 I leitung pate in amau' hoihsak bangin nuntak tomno sung ngaihsutna-in	 hong thuhilhin gim hong pia a, ahi zongin Pasian in amah tawh kibangin siangtho-in i omtheihna dingin eite hong khualna-in hong thuhilhin gim hong pia hi. 11 Thuhilhna tawh gim hong kipiak ciangin nuam kisa hetloin na kisa mahmah sam a, ahi zongin tua thuhilhna a mangzote in thuman nuntakna hangin nopsakna thaman a nung ngah uhhi.
			</verse>
			<verse book="59" chapter="3" verse="1">Sanggamte aw, mite tungah thu a hilh eite pen midangte sangin a khauhzaw-in thu hong kikhen ding ahih manin note tampi sia na suaknuam se kei un.
			</verse>
			<verse book="60" chapter="3" verse="15">Na lungsim sung uhah Christ zahtakbawl unla, amah Topa-in nei un. Note' lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna leh zahtakna lim tawh gen un. 
			</verse>
			<verse book="60" chapter="3" verse="18-19">Christ mahmah zong note-a' dingin si a, Pasian' kiangah hong tun'pih theihna dingin mihoih khat pen mihoihlote' mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi. 19 Tua kha nuntakna tawh va pai-in thongkia-in a om khate kiangah thu a va hilh hi.
			</verse>
			<verse book="60" chapter="4" verse="10-11">Pasian' piak na a zatsiamte bangin Pasian' kiang panin na ngah uh nate, midangte' phattuamna dingin na zang un. 11 Minthan'na leh vangliatna a nei tawntung Pasian in Zeisu Christ hangin thu khempeuhah phatna a ngahtheihna dingin thuhilhte in Pasian' thu na hilh unla, na a semte in Pasian' piak thahatna tawh na sem un. Amen.
			</verse>
			<verse book="60" chapter="5" verse="2-3">Pasian in note' khutsungah a hong piak tuuhonte hoihtakin na cing unla, utlopipi hiloin, Pasian' hong deih bangin utna lungsim takpi tawh na cing un. Sum ngahnopna bek tawh a sem hiloin utna lungsim tawh a semte na hi un. 3. Note' kepdingin a hong kipia tuute, aana neihna tawh a cing hiloin tuute' etteh dingin a gamtate na hi un. 
			</verse>
			<verse book="61" chapter="2" verse="1-4">Mite lakah kamsang manlo a omngei mah bangin note lakah sia manlo hong om ding hi. Siatna a piangsak thei thuhilhna a manlo hong lutpih simin, amaute mahmah a tankhia Topa nangawn nial ding uhhi. Tua ahih manin thakhat thu-in siatna thuaklawh ding uhhi. 2 Tua bang hinapi-in mi tampi tak in amau' gamtat hoihlohna zui ding uh a, tua bangin amau gamtatna hangin mite in thuman lampi gensia ding uhhi. 3 Hih sia manlote in a huaiham manun note kiang panin sum a ngahtheihna dingun phuahtawm thu hong gen ding uhhi. Ahi zongin sawtpeka kipanin amaute' thu a Khen dingpa a kigingsa-in om niloh a, amaute a Susia dingpa in en gige hi. 4 Banghang hiam cihleh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.
			</verse>
			<verse book="61" chapter="3" verse="16">Lai a hong gelhna sungah a thugente tu-ate mah a gennuam a hihi. A laigelhna sungah a telhak thu tampi om a, theihna kicing loin lungsim kiplo mi pawlkhatte in Laisiangtho sung thu a ututun a kawihei uh bangin Paul' thugente zong a manlopi-in khia uh ahih manin siatna a tuaklawh uhhi.
			</verse>
			<verse book="62" chapter="2" verse="27">Christ in note tungah ama Khasiangtho hong piakhin a, tua Khasiangtho na neih laiteng uh kuamah in note hong hilhding kisam nawnlo hi. Banghang hiam cihleh Khasiangtho in note tungah thu khempeuh hong hilh a, tua a hong hilh thute a man vive hi a, zuauthu khat zong omlo hi. Tua ahih manin Khasiangtho' hilhnate zui unla, Christ sungah kiptakin om un.
			</verse>
			<verse book="62" chapter="4" verse="14">Pa Pasian in leitung mite a honkhia dingin a Tapa a hong paisakna thu kote in thei-in midang kiangah genbelin ka nei uhhi.
			</verse>
			<verse book="66" chapter="2" verse="14">Ahi zongin note ka hong mawhsakna ding thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam' thuhilhnate a um mi pawlkhat note lakah a om hi.

			</verse>
		</category>
		<category id="104">
			<verse book="5" chapter="14" verse="28-29">Note in mizawngte tuancilin, a an neihteng khempeuh uh laksak na hih manun, suangseek inn na lam hangun tua suang innsungah na tengkha kei ding uh a, leenggui lo hoih na neih hangun a leenggahzu na dawnkha kei ding uhhi.
			</verse>
			<verse book="9" chapter="8" verse="10-16">Tua ahih ciangin Samuel in ama tung panin kumpi khat a ngen mite kiangah { Topa' } thugen khempeuh a gen hi. 11 Amah in, "Note hong uk ding kumpipa' hih zia dingte in: Amah in na tapate uh la-in a leengte-ah na semin a sakol nasem ding, leh a leengte mai-ah a tai dingin seh ding hi. 12 Tua ciangin amah in ama-a' dingin a tul-a uk leh a sawmnga-a ukte, leh pawlkhatte a lo kho-in a an a la ding, leh a galsung nazatte leh a leeng nate a bawl dingin seh ding hi. 13 Amah in na tanute uh paknamtui bawl ding, an huan ding, leh an em dingin la ding hi. 14 Amah in na lote uh, na leenggui lote uh, leh na oliv lote uh sung panin a limcipen teng la-in ama nasemte tungah pia ding hi. 15 Amah in na an leh na leenggahte uh sawmah khat la-in ama uliante leh ama nasemte tungah pia ding hi. 16 Amah in na nasem numeite uh, na nasem pasalte uh, na bawngte, uh leh na late uh a gina pen teng la-in ama na a sem dingin koih ding hi.
			</verse>
			<verse book="9" chapter="17" verse="25">Israel mite khatlekhat kiho-in, "Hih hong paikhia mipa na mu ngei uhhiam? Israel-te a to dingin hong paito takpi hi. Amah a that mipa tungah kumpipa in sum tampi pia-in, ama tanu zong pia ding a, a pa' innkuante, Israel sungah aana nasep leh siah khempeuh kipengsak ding hi," a ci uhhi. 
			</verse>
			<verse book="14" chapter="24" verse="6">Tua ahih ciangin kumpipa in amau' ukpi Jehoiada samin ama kiangah, "{ Topa' } nasem Moses in { Topa' } ompihna puanbuk-a dingin Israel mihonte tung panin a khon mangmu bang hangin Judah leh Jerusalem panin Levi mite khawmsak lo na hi hiam?" a ci hi.
			</verse>
			<verse book="16" chapter="5" verse="3-4">Pawlkhatte in kial tun' huhau-in an leina dingin a lote, a leenggah lote, leh a innte uh a piakna hong gen uhhi. 4 Pawlkhatte in kumpipa tungah siah piak dingin a lote uh leh a leenggui lote uh khamin a piakna uh hong gen uhhi.  
			</verse>
			<verse book="17" chapter="10" verse="1">Kumpipa Ahasueras in a ukna gam leitung leh tuikulh tunga tengte tung panin siah kai hi.
			</verse>
			<verse book="30" chapter="5" verse="11">Note in mizawngte tuancilin, a an neihteng khempeuh uh laksak na hih manun, suangseek inn na lam hangun tua suang innsungah na tengkha kei ding uh a, leenggui lo hoih na neih hangun a leenggahzu na dawnkha kei ding uhhi. 
			</verse>
			<verse book="40" chapter="5" verse="46">Tua ahih manin no hong itte bek na it uh leh Pasian in bang thaman hong pia zenzen ding ahi hiam? Siahdongte nangawn in amau a itte it thei uhhi.
			</verse>
			<verse book="40" chapter="9" verse="9-12">Tua lai mun panin Zeisu a paikhiat ciangin siahdongpa Matthew a zumah tu-in a om mu a, "Hong zui in," a cih leh amah zong dingin a zuipah hi. 10 Zeisu in Matthew' inn-ah nitak an a nek laitakin siahdong dangte leh thukham a khial midang tampite in zong Zeisu leh a nungzuite tawh an a nekhawm uhhi. 11 Pharisee mite in hih thu a muh uh ciangin Zeisu nungzuite kiangah, "Bang hangin na siapa un siahdongte leh thukham khialte tawh an nekhawm ahi hiam?" a ci uhhi. 12 Zeisu in hih thu a zak ciangin, "Cidamte in siavuan kisamlo uh a, cina mite bek in kisam uhhi.  
			</verse>
			<verse book="40" chapter="11" verse="19">Mihing Tapa hong pai leuleu a, zune anne-in a om ciangin, ‘Zuhai anhaipa; siahdongte leh midangte in a kikholhpih noploh mite tawh a kikhawlpa,’ ci leuleu uhhi. Ahi zongin Pasian' pilna a man taktakna thu a gah panin hong kilang hi," a ci hi.  
			</verse>
			<verse book="40" chapter="17" verse="24-27">Kapernaum khua-ah a tun' uh ciangin biakinn siahdongte in Peter kiangah, "Na siapa in biakinn siah hamu a piak ngei mah ahi hiam?" ci-in a dot uh ciangin, 25 "A piak ngei mah ahi hi," ci-in a dawng hi. Innsungah Peter a lut ciangin Zeisu in na paupih masa zaw a, "Simon aw, nang na bangci ngaihsut hiam? Leitung kumpite in kuate tung panin siah kai ahi uhhiam? Amau tate tung panin siah kai ahi uhhiam, tua ahih kei leh midangte tung panin kai ahi uhhiam?" ci-in a dot ciangin 26 Peter in, "Midangte tung panin siah a kai uhhi," ci-in a dawng hi. Tua ciangin Zeisu in, "Tua ahih leh siah piak ding panin a tate a peng a hihi. 27 Ahi zongin amau' nasepna a nawngkaisak i suahkhak lohna dingin tuili-ah nga siahna sikkawi va khia in la, a awk masa penpen hong kaikhia in. Tua a ngasa kam sung en lecin dangka tang peek khat na om ding hi. Tua sum la in la, eite gel-a' dingin biakinn siah va pia in," a ci hi.
			</verse>
			<verse book="40" chapter="18" verse="17">Amah in tua mite' thu a man'nop kei leh pawlpite tungah a thu ko un. Pawlpite' thu nangawn a man'nop kei leh Gentail mite leh siahdongte bangin na ngaihsun un.
			</verse>
			<verse book="40" chapter="21" verse="28-32">Tua ciangin Zeisu in amaute kiangah, "Note in bangci ngaihsut na hi uhhiam? Mi khat in tapa nih nei hi. A ta uzaw kiangah, ‘Ka ta aw, tuni-in leenggah lo-ah va kuan in,’ ci-in a sawl ciangin 29 amah in, ‘Kuan nuam kei ing,’ ci napi-in a lungsim kikheelin a kuankik hi. 30 Tua ciangin a ta nauzaw kiangah tua mah bangin va ci a, ‘Pa aw, va kuan mah ning,’ ci napi-in a kuan kei hi. 31 Hih tapa nihte sung panin a koi bel pen a pa' deih bangin gamta ahi hiam?" a ci hi. Amaute in, "A ta uzaw a ta hi," a ci uhhi. Tua ciangin Zeisu in amaute kiangah, "Note kiangah a mantaka kong genin-ah: Pasian' ukna sungah note sangin siahdongte leh numei paktatte lut masazaw ding hi. 32 Bang hang hiam cih leh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte leh numei paktatte in a um uhhi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uhhi.
			</verse>
			<verse book="40" chapter="22" verse="17-21">Tua ahih ciangin Rom kumpipa Sisar tungah siah i piak ding kilawm hiam, na ngaihsutna nong genna dingin ka deih uhhi," a ci uhhi. 18 Ahi zongin Zeisu in amau' gitloh geelna thei ahih manin, "Mihoih a kineihkhem mite aw, bang hangin kei hong thangsiah se na hi uhhiam? 19 Siahin na piakding uh sum hong lak dih un," a cih ciangin sumtang peek khat hong paipih uhhi. 20 Tua ciangin Zeisu in amaute kiangah, "Hih sum tungah kua lim leh kua min om ahi hiam?" ci-in a dot ciangin 21 amaute in, "Sisar' lim leh a min kigelh hi," a ci uhhi. Tua ciangin Zeisu in amaute kiangah, "Sisar' nate Sisar' tungah na pia un la, Pasian' nate Pasian' tungah na pia un," a ci hi.
			</verse>
			<verse book="41" chapter="2" verse="13-17">Tua ciangin Galilee Tuili gei-ah Zeisu a paikik hi. Ama kiangah mihonpi hong pai uh a, Zeisu in tua mihonte thu a hilh hi. 14 Tua bangin a paina-ah Alfeas tapa Levi, a siahdon'na zumah tu-in a om a mu hi. Zeisu in ama kiangah, "Kei hong zui in," a ci hi. Levi zong dingin Zeisu' nung a zuipah hi. 15 Tua nung ciangin Zeisu in Levi' inn-ah an a va ne hi. Siahdong mi tampi leh thukham a khial mi tampite in Zeisu zui uh a, amaute tampi in Zeisu leh a nungzuite tawh an a nekhawm uhhi. 16 Hih thukham khialte leh siahdongte tawh Zeisu in an a nekkhopna Pharisee mite sung panin Thukham hilh siate pawlkhat in a muh uh ciangin a nungzuite kiangah, "Bang hangin hih bang mite tawh an nekhawm ahi hiam?" ci-in a dong uhhi. 17 Zeisu in hih thu a zak ciangin amaute kiangah, "Cidamte in siavuan kisamlo uh a, cina mite bek in kisam uhhi. Mite in a zahtak mihoihte a kisikna dingun a sam dingin a hong pai ka hi kei a, mite in a pampaih mite a kisikna dingun a sam dingin a hong pai ka hi hi," a ci hi.
			</verse>
			<verse book="41" chapter="12" verse="16-17">Amaute in zong dangka peek khat hong paipih uh a, tua ciangin Zeisu in, "Hih dangka tunga om kua' lim hi a, kua' min ahi hiam?" ci-in a dot ciangin, "Rom Kumpipa Sisar' lim leh a min ahi hi," ci-in a dawng uhhi. 17 Tua ciangin Zeisu in, "Tua ahih leh, Sisar' neihsate Sisar' tungah pia un la, Pasian' neihsate Pasian' tungah pia un," a ci hi. Tua ama thudawn'na hangin lamdang a sa mahmah uhhi. 
			</verse>
			<verse book="42" chapter="3" verse="11-14">Johan in, "Puanak nih a nei mipa in a neilote hawm un la, annek ding a neite in a neilote hawm un," ci-in a dawng hi. 12 Siahdongte pawlkhat zong tui a kiphum dingin hong pai-in Johan kiangah, "Sia aw, bangci gamtat ding ka hi uhhiam?" ci-in a dong uhhi. 13 Amah in, "Na don' dingun a kilawm zahval na dong kei un," ci-in a dawng hi.  14 Galkap pawlkhatte in zong ama kiangah, "Kote, bangci gamtat ding ka hi uhhiam?" ci-in a dot uh ciangin, "Zawhthawh thu tawh ahi a, a manlopi-in mawhsakna tawh ahi zongin kuama sum sut kei un la, na khasum ngahzah uh tawh lungkim un," ci-in a dawng hi. 
			</verse>
			<verse book="42" chapter="5" verse="27-31">Tua khit ciangin Zeisu paikhia a, siahdongpa Levi, a zumah a tu a mu hi. Zeisu in, "Kei hong zui in," a ci hi. 28 Levi zong dingpah a, a na khempeuh nusia-in Zeisu a zui hi. 29 Tua ciangin Levi in ama inn-ah Zeisu vakna annek pawipi bawl a, annekna sabuai-ah siahdong dang tampite leh midangte zong tawh a tukhawm uhhi. 30 Pharisee mite leh amau sung panin Thukham hilh siate, nungzuite tungah phun uh a, "Bang hangin siahdongte leh thukham khial mite tawh an nekhawm na hi uhhiam?" a ci uhhi. 31 Tua ciangin Zeisu in, "Cidamte in siavuan kisamlo uh a, cina mite bek in kisam uhhi.
			</verse>
			<verse book="42" chapter="7" verse="29">Siahdongte leh midangte khempeuh in hih thu a zak uh ciangin Pasian' deihna zui-in Johan' khutsungah tui a kiphum uhhi.
			</verse>
			<verse book="42" chapter="7" verse="34">Mihing Tapa hong pai leuleu a, zune anne-in a om ciangin, ‘Zuhai, anhaipa, siahdongte leh midangte in a kikholhpih noploh mite tawh a kikhawlpa,’ ci leuleu uhhi.
			</verse>
			<verse book="42" chapter="8" verse="17">Bang hang hiam cih leh, thusimin a kikoih peuhmah, khatvei teitei thulang a suaklo ding, a kiselcip peuhmah, khatvei teitei a kipholaklo ding, bangmah omlo hi.
			</verse>
			<verse book="42" chapter="15" verse="1-4">Khatvei, Zeisu' thugen a ngai dingin siahdongte leh mawhneite tampi tak a hong pai uhhi. 2 Pharisee mite leh Thukham hilh siate phun uh a, "Hih mipa, mawhneite tawh kikhawlin an nangawn nekhawm hi," a ci uhhi. 3 Tua ahih manin Zeisu in amaute kiangah thugentehna khat gen a, 4 "Note sung panin khatpeuh in tuu za khat nei-in, tua sung panin khat man'suah leh bangcih ding ahi hiam? Lopa ne-in a gamta tuu sawmkualekuate nusia-in, a muh matengin tua a mang tuu khat a zong dingin kuankhia ding hi.
			</verse>
			<verse book="42" chapter="18" verse="11-14">Pharisee mipa dingin thu ngen a, ‘Pasian aw, kei pen midangte bangin a huaiham, a thumanlo, numei tungah a mawh mi ka hi kei hi; hua lai-a siahdongpa bang hilo ka hih manin nangma tungah ka nuamna kong pulak hi. 12 Nipikal khatin ni nih sung an ka tang a, ka ngah khempeuh sung panin sawmah khat nang tungah kong pia hi,’ a ci hi. 13 Ahi zongin siahdongpa pen a gamla simah ding a, vantung lamah zong dak ngamloin a dip humin kuncip a, ‘Pasian aw, kei mimawh mi khialpa hong hehpih in,’ ci-in a ngen hi. 14 Ke'n kong cihin-ah, hih mipa pen Pasian tawh a kilemsa-in a inn-ah ciah a, a khatpa pen tua bangin ciahlo hi. Bang hang hiam cih leh a kiliansakte pen kiniamkhiatsuk ding a, a kiniamkhiatte pen a lianin kibawl ding hi," a ci hi.
			</verse>
			<verse book="42" chapter="19" verse="1-5">Jerikho khua-ah Zeisu lut a, a paisuak dingin khuasung a nawk laitakin, 2 Zakkhias a kici siahdong ukpa khat na om a, amah mihau khat a hihi. 3 Amah in Zeisu kua hiam cih a muhna dingin hanciam hi; ahi zongin amah mi tuntom khat ahih manin mihon lakah a mu zo kei hi. 4 Tua ahih manin amah na matai a, Zeisu a muhtheihna dingin a totna ding lampi gei-a theithek kung tungah a na kah hi. 5 Zeisu, tua mun a tun' ciangin khuadak to-in ama kiangah, "Zakkhias aw, manlangin hong kumsuk in. Na inn-ah tuzan kong taam ding hi," a ci hi.  
			</verse>
			<verse book="42" chapter="20" verse="22-26">Rom Kumpipa Sisar' tungah siah i piak ding a kilawm mah ahi hiam, kilawmlo ahi hiam?" ci-in a dong uhhi. 23 Ahi zongin Zeisu in amau' ngianbawlna thei ahih manin, 24 "Sum peek khat hong lak dih un. Hih sum tunga om lim leh min kua-a' ahi hiam?" a cih ciangin, "Kumpipa' lim leh min hi," ci-in a dawng uhhi. 25 Tua ciangin Zeisu in, "Tua ahih leh, Kumpipa-a' teng Kumpipa tungah na pia un la, Pasian-a' teng Pasian' tungah na pia un," a ci hi. 26 Ama kampauna tawh mihon lak panin a matna dingun thu om theilo ahih manin ama thudawn'na hangin lamdangsa-in a om khikhe uhhi.
			</verse>
			<verse book="45" chapter="13" verse="1">A kuamah peuh in hong ukte' thu na mang ciat un. Bang hang hiam cih leh Pasian' thukimpih lohin kuamah in ukna thu neilo hi; ukna thu nei i cih mite pen Pasian' koih mite a hihi.
			</verse>
			<verse book="45" chapter="13" verse="7">Tua ahih manin phiangsiah piak dingte tungah pia-in, mangmu piak dingte tungah pia-in, zahtak dingte zahtak bawlin, pahtawi dingte pahtawi ta un.  
			</verse>
			<verse book="56" chapter="3" verse="1-2">Na mite in hong uk kumpite leh aana neite' thu mangin, thuhoih khempeuh a sem dingin a kigingsa-in a om ding uh phawksak in la, 2 kuamah gensia loin, mite tawh kilemin kikhawl thei-in, lungsim nemin, mi khempeuh tungah a dikna ding uh na gen in.
			</verse>
			<verse book="60" chapter="2" verse="13-15">Topa' hangin leitung ukna aana neite' thu na mang un. Kumpipa' thu ahi a, 14 a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh' thu ahi zongin na mang un. 15 Bang hang hiam cih leh thu theiloin a mot paupau mihaite, na gamtat hoihna un a daihsak ding, Pasian' deihna a hihi. 

			</verse>
		</category>
		<category id="105">
			<verse book="1" chapter="14" verse="18-20">Tua ciangin Jerusalem kumpipa Melkhizedek in an leh leenggahzu hong pusuah hi. Amah pen Sang Pen Pasian' siampi zong a hihi. 19 Amah in thupha pia a, "Vantung leh leitung a bawl, Sang Pen Pasian in Abram thupha pia hen! 20 Na galte na khutsungah a hong pia Sang Pen Pasian in thupha ngah hen," a ci hi. Abram in na khempeuh sawmah khat ama tungah a pia hi.
			</verse>
			<verse book="2" chapter="19" verse="6">note pen keima siampi nasep a sem minam, leh minam siangtho na hi ding uhhi. Israel mite tungah hih thute na gen ding ahi hi," a ci hi.
			</verse>
			<verse book="2" chapter="30" verse="8">Aaron in nitakin zong meivakte a koih ciangin tuate hal ding a, na khang tawntungun { Topa' } mai-ah a namtui hi tawntung ding hi.
			</verse>
			<verse book="3" chapter="5" verse="16">Amah in a siangtho na a hih khialhna-ah lohkikna zong bawl ding a, seh nga-ah khat gawm behin siampipa tungah pia ding hi. Siampipa in mawhna hanga biakna tuutal tawh ama-a' dingin kilemna bawlsak ding a, amah kimaisak ding hi.
			</verse>
			<verse book="3" chapter="16" verse="24">Amah in a siangtho mun khatah, a pumpi tui sungah silin, a puante silh ding a, hong paikhia-in, ama meihal biakna leh mite' meihal biakna pia-in, ama-a' ding leh mite-a' dingin kilemna bawl ding hi.
			</verse>
			<verse book="3" chapter="21" verse="9">Siampipa khat peuhpeuh' tanu in paktatna tawh amah leh amah a kidaisak leh, ama pa a daisak a hihi. Tua numei tawh kihallum ding hi.
			</verse>
			<verse book="4" chapter="3" verse="10">Nangmah in Aaron leh a tapate na seh ding a, amaute in a siampi nasep uh don ding uhhi. Ahih hangin midang khatpeuh in siampi nasep a sep leh, tua mi kithat ding hi," a ci hi.
			</verse>
			<verse book="4" chapter="3" verse="32">Siampi Aaron' tapa Eleazar pen Levi mi makaite tungah a ukpi hi ding a, biakbuk a en mite' nasepna vil ding hi.
			</verse>
			<verse book="4" chapter="4" verse="19">A siangthopen nate nai-ah amaute a pai ciangun siloin a hin'na dingun hih un. Aaron leh a tapate pai-in a nasep ding uh leh a van puak ding ciat uhah amaute seh ding uhhi.
			</verse>
			<verse book="4" chapter="5" verse="19-22">Tua ciangin siampipa in amah kiciam sakin, ‘Na pasal' ukna nuai-ah na om sungin, kuamah in nang hong luppih loin, nitna lamah a kihello na hih leh, hih tuisia panin suakta in.20Ahih hangin na pasal' ukna nuai-ah om napi-in nangmah vakvai a, nang leh nang kininsakin, na pasal a hilo midang khat in nang hong luppih leh,21(siampipa in tua numei kiciamsak ding a, tuanu kiangah) { Topa } in na pheipi teemsakin na pumpi a pawmsak ciangin, na mite lakah hamsia leh kiciamna-a zat dingin { Topa } in nang hong bawlin,22hih tuisia in na gilsung zui hen la, na pumpi pawmsakin na pheipi teemsak hen,’ ci ding hi. Tua ciangin numei in, ‘Amen, Amen,’ ci ding hi.
			</verse>
			<verse book="4" chapter="18" verse="5">Israel mite tungah hehna a om nawnlohna dingin biakbuk nasep leh biakna tau nasep note in na sem ding uhhi.
			</verse>
			<verse book="4" chapter="31" verse="6">Moses in amaute, minam khat panin tul khat ciat, biakinn nate leh pataukohna dingin peengkulte siampi Eleazar' tapa Finehas kengsakin ama makaihna tawh gal sungah a kuansak hi.
			</verse>
			<verse book="14" chapter="29" verse="34">Ahih hangin siampite a mi tawmlua uh ahih manin meihal biaknate khempeuh a vun hawk khin zolo uh a, siampi dangte a kisian'suah ma sungteng, a sanggam uh Levi mite in nasep a kizawh mateng amaute huh uhhi. Banghang hiam cihleh kisian'suahna thu-ah siampite sangin Levi mite ngentel zaw uhhi.
			</verse>
			<verse book="14" chapter="30" verse="3">Siampite mi a kicingzah ding amau kisian'suah nailo uh a, mite zong Jerusalem-ah kikhawm nailo uh ahih manin a hunin bawl theilo uhhi. 
			</verse>
			<verse book="14" chapter="36" verse="14">A makai siampite leh mi khempeuh zong tua bangmahin citaklo mahmah uh a, minam dangte' kihhuainate zui uhhi. Amah in Jerusalem-ah a siangtho-in a koih { Topa' } biakinn amaute in ninsak uhhi.
			</verse>
			<verse book="15" chapter="1" verse="5">Tua ciangin Judah leh Benjamin sunga innkuan lutangte, leh siampite leh Levi mite, Jerusalem khua-a om { Topa' } biakinn a lamkik dingin a lungsim sung uhah Pasian in a suahsak mite khempeuh kithawi uhhi.
			</verse>
			<verse book="15" chapter="2" verse="36-39">Siampite sung panin: Jeshua-te beh panin Jedaiah suante — za kua sawmsagihlethum a hihi. 37 Immer suante — tul khat sawmngalenih a hihi. 38 Pashhur suante — tul khat za nih sawmlilesagih a hihi. 39 Harim suante — tul khat sawmlesagih ahi uhhi.
			</verse>
			<verse book="15" chapter="2" verse="61">Siampite sung panin zong: Habaiah suante, Hakkoz suante, leh Barzilai suante (amah in Gilead mi Barzillai tanute khat ten'pihin tua min tawh a kilo pah) ahi uhhi.
			</verse>
			<verse book="15" chapter="2" verse="70">Siampite, Levi mite, leh mi pawlkhatte Jerusalem leh a kiim nai-ah teng uhhi. Lasate, kongcingte, biakinn nasemte, leh Israel mi khempeuh amau' khuapi ciatah a teng uhhi.
			</verse>
			<verse book="15" chapter="3" verse="1-2">A kha sagihna hong cin' ciangin Israel mite amau' khuapi ciatah teng khin uh ahih manin, khekhat khai bangin Jerusalem-ah hong kituah diam uhhi. 2 Tua ciangin Jozadak' tapa Jeshua leh a siampipihte, leh Shealtiel' tapa Zerubbabel leh a behte hong kipan uh a, Pasian' mi Moses thukham sungah a kigelh bangin meihal biaknate piakna dingin Israel Pasian biakna tau a bawl uhhi.  
			</verse>
			<verse book="15" chapter="6" verse="20">Siampite leh Levi mite a vekpi-un kisian'suah khin uh a, a vekpi-un zehsiang khin uhhi. Tua hi a, amaute in sal suaksa a hong ciahkik khempeuh-a' ding, a siampipihte uh leh amau mahmah-a' dingin Paisan tuuno a go uhhi.
			</verse>
			<verse book="15" chapter="7" verse="5-7">a pa Abishua, a pa Finehas, a pa Eleazar, a pa siampi lianpenpa Aaron— 6 hih Ezra pen Babylon panin hong tungto hi. Amah pen Israel Pasian, { Topa } in a piak Moses thukham a siam laithei mi khat a hihi. { Topa } ahi ama Pasian in ompih ahih manin ama nget khempeuh kumpipa in a pia hi. 7 Kumpi Artakzaksis in a uk a kum sagihna kumin Israel mite, siampite, Levi mite, lasate, kongcingte, leh biak-inn nasem pawlkhat zong, Jerusalem-ah Ezra tawh tungto uhhi.
			</verse>
			<verse book="15" chapter="7" verse="24">Siampite, Levi mite, lasate, kongcingte, biakinn nasemte, ahih kei leh hih Pasian' biakinn-a nasemte khat peuhpeuh tung panin siah ahi a, mangmu ahi a, losap ahi zongin lakna ding thu na neih lohna uh zong kong zasak uhhi, ka ci hi.
			</verse>
			<verse book="15" chapter="8" verse="24-25">Tua ciangin siampi liante sung panin mi sawmlenih — Sherebiah, Hashabiah, leh amau' behte mi sawm ka tuamkoih hi. 25 Tua ciangin i Pasian' biakinn nasepna dingin kumpipa leh a thu lamlakte leh a uliante leh tua lai-a a om Israel mi khempeuh in a tuam khen ciat uh ngun leh kham leh umlebeelte, amaute tungah ka ap hi. 
			</verse>
			<verse book="15" chapter="8" verse="29-30">Siampi liante, Levi mite, leh Israel mi beh lutangte' muhin Jerusalem khua-ah { Topa' } biakinn dei sungah na puak dong mateng uh vilin kem un," ka ci hi. 30 Tua ahih manin siampite leh Levi mite in Jerusalem-a i Pasian' biakinn-ah puak dingin ngun, kham, leh umlebeelte a hong sang uhhi.
			</verse>
			<verse book="15" chapter="9" verse="1-2">Hih thute khempeuh a kisep khit ciangin keima kiangah makaite pawlkhat hong pai-in, "Hih gama teng gamdang mite' nitna leh Kanaan mite, Hit mite, Perez mite, Jebus mite, Ammon mite, Moab mite, Egypt mite, leh Amor' mite' gamtat a kihhuaite panin Israel mi, siampite leh Levi mite nangawn zong, a siangtho-in tuam omlo uhhi. 2 Amaute leh a tapate un hih gama teng minam dangte' numeite ten'pih uh a, tua thu hangin a siangtho minam pen tu-in gamdang mite tawh a kihel suak ta hi. Tua hi a, hih thu-ah makaite leh thukhen uliante pen a khial masa ahi uhhi," hong ci uhhi.
			</verse>
			<verse book="15" chapter="10" verse="5">Tua ciangin Ezra dingin, a kigensa bangin amaute a gamtatna dingun a kiciam dingin siampi makaite, Levi mite, leh Israel mi khempeuh sawl a, amaute zong a kiciam pah uhhi.
			</verse>
			<verse book="15" chapter="10" verse="18-19">Siampite beh lak panin Jozadak' tapa Jeshua leh a sanggamte beh sung panin Maaseiah, Eliezer, Jarib, leh Gedaliah-te in gamdang numei a ten'pihna kimu hi. 19 Amaute in a zite a mak ding uh kiciam uh a, amau' mawhna hangin biakna-in tuuhon panin tuutal khat hong paipih uhhi.
			</verse>
			<verse book="16" chapter="7" verse="39-42">Siampite sung panin: Jeshua-te beh panin Jedaiah suante — za kua sawmsagihlethum a hihi. 40 Immer suante — mi tul khat sawmngalenih a hihi. 41 Pashhur suante — mi tul khat za nih sawmlisagih a hihi. 42 Harim suante — mi tul khat sawmlesagih ahi uhhi.
			</verse>
			<verse book="16" chapter="7" verse="63-73">Siampite' sung panin zong: Hobaiah suante, Hakkoz suante, Barzilai suante (amah in Gilead mi Barzilai' tanute khat ten'pihin tua min tawh a kilo pah) ahi uhhi. 64 Hih mite in khang ciamtehna sungah a kiciamteh mite lakah amau' min a zon' uh hangin mulo uh ahih manin amaute a siangloin seh uh a, siampi nasep semsak theilo uhhi. 65 Tua hi a, Urim leh Thummim aisanna tawh ai san ding siampi khat a om matengin amaute in biakna an siangtho pente a neklohna ding uh gam ukpa in a gen hi. 66 Mi a vekpi-in tul sawmli tul nih zathum sawmguk pha a, 67 amaute' nasem numei leh pasal tul sagih zathum sawmthumsagihte kisimlo lai hi. Tua banah amaute in lasa numei leh pasal za nih sawmlinga nei uhhi. 68 Amau' sakol za sagih sawmthum guk, a la-sakol uh za nih sawmli nga, 69 a kalaoh uh za li sawmthum nga, leh a late uh tul guk za sagih sawmnih a pha hi. 70 Beh lutang mi pawlkhat in nasepna dingin nate pia uhhi. Gam ukpa in vanmanpha koihna-ah kham darik tul khat, kuang-uk sawmnga, leh siampipuan za nga sawmthum a pia hi. 71 Tua ciangin beh lutang pawlkhatte in vanmanpha koihna-ah kham darik tul sawmnih leh ngun mina tul nih za nih a pia uhhi. 72 Tua ciangin midangte' piakte pen kham darik tul sawmnih, ngun mina tul nih, leh siampipuan sawmguklesagih a hihi. 73 Tua ciangin siampite, Levi mite, leh mi pawlkhatte Jerusalem khua leh a kiimah teng uhhi; kongcingte, lasate, biakinn nasemte, leh Israel midangte amau' khuapi ciatah a teng uhhi.
			</verse>
			<verse book="16" chapter="8" verse="9">Tua ciangin a gam ukpa Nehemiah, laitheipa lah hi-in siampi lah ahi Ezra, leh mite a hilh Levi mite in amaute khempeuh kiangah, "Tuni pen { Topa } note' Pasian-a' dingin biakna ni siangtho ahi hi; a kap a mau om kei un," a ci hi. Banghang hiam cihleh thukham kammalte a zak uh ciangin mi khempeuh kap uhhi.
			</verse>
			<verse book="16" chapter="10" verse="28">A omlai Israel mite, siampite, Levi mite, kongcingte, lasate, biakinn nasemte, a zite a tapate leh a tanute, thu teltheihna a nei, Pasian' thukham hangin gamdang mite panin a tuam om mi khempeuh in
			</verse>
			<verse book="16" chapter="10" verse="33-38">Tua ciangin thukham sunga a kigelh bangin a kiseh hunin a kumkumin { Topa } eite' Pasian' biakna tau tungah cih dingin beh a banbanin i Pasian' biakinn sungah sing a kitutna dingin siampite, Levi mite, leh ko mi vekpite in sing pua ding sehna ai ka san uhhi. 35 I leitang panin a piang anpalte leh singgah kungte panin a gah masa khempeuh a kumkumin { Topa' } biakinn-ah puak ding ka kiciam uhhi. 36 Thukham sunga kigelh mah bangin i Pasian' biakinn-ah a om, i Pasian' biakinn sungah na a sem siampite kiangah zong tapa upa pente leh bawngte' tacilte, leh ganhonte' tacilte, leh tuuhonte' tacilte paipih ding, 37 leh annel lom meek masak pen siampite tungah puak ding, leh gahnei sing khempeuh panin a gah masa, sathau leh leenggahzu thakte khempeuh i Pasian' biakinn sung vankoihna-ah puak ding, leh lokhawhna khuaneute khempeuhah sawmah khat a kaikhawmte pen Levi mite ahih manin leitang panin sawmah khat khempeuh Levi mite kiangah puak ding ka kiciam uhhi. 38 Levi mite in sawmah khat a khop uh ciangin Aaron' suan siampite tawh hih khawm ding uhhi. Tua ciangin Levi mite in i Pasian' biakinn sunga vankoihna a kilawm mun inndeite-ah sawmah khat a ngah uh sung pan sawmah khat puaksawn ding uhhi.
			</verse>
			<verse book="16" chapter="11" verse="20">A omlai Israel-te, siampite, leh Levi mite ahih leh Judah khuapi dangte-ah amau' luah leitang ciatah teng uhhi.
			</verse>
			<verse book="16" chapter="12" verse="1-7">Shealtiel' tapa Zerubbabel leh Jeshua tawh a hong ciahkik siampite leh Levi mite: 2 Amariah, Maluk, Hattush, 3Shekaniah, Rehum, Meremoth, 4 Iddo, Ginnethoi, Abijah, 5 Mijamin, Maadiah, Bigah, 6 Shemaiah, Joiarib, Jedaiah, 7 Sallu, Amok, Hikiah, leh Jedaiah-te ahi uhhi. Hihte pen Jeshua hun lai-in siampite leh a sanggamte uh lakah a ukpite ahi uhhi.
			</verse>
			<verse book="16" chapter="13" verse="4-5">Ahi zongin tua hun ma-in, i Pasian' biakinn sunga vankoihna inndeite a uk dingin a kiseh, Tobiah tawh a kimeltheih siampi Eliashib in, 5 Levi mite, lasate, leh kongcingte tungah piak dingin a kisawl an tawh biakna, paknamtui, umlebeelte, sawmah khat a kipia an, leenggahzu, leh sathau, leh siampite-a' dingin a kipia nate a koihna ngei uh inndei lianpi khat, Tobiah-a' dingin bawlsak hi.  
			</verse>
			<verse book="16" chapter="13" verse="13">Tua ciangin tua vankoihna innte a kem dingin siampi Shelemiah, laithei Zadok, leh Levi mi Pedaiah, leh amaute a huh dingin Mattaniah' tapa Zakkur, a tapa Hanan ka seh hi; Banghang hiam cihleh amaute mi muan'huai ahi uhhi. Amau' nasep pen a sanggamte uh tungah amau' tahn ciat uh a hawmkhia ding uh a hihi.
			</verse>
			<verse book="16" chapter="13" verse="28-30">Siampi lianpenpa Eliashib' tapa Jehoiada' tapate khat pen Horonaim khuami Sanbalat' makpa na hi hi. Tua ahih manin keima kiang panin amah ka hawlkhia hi. 29 Ka Pasian aw, amaute in siampi nasepna leh siampite leh Levi mite' thuciamna siasak uh ahih manin amaute thei ta in. 30 Tua bangin gamdang tawh a kizom nate khempeuh panin amaute ka siangsak a, siampite leh Levi mite a nasep ngei mah uhah ka semsak kik hi.
			</verse>
			<verse book="19" chapter="110" verse="4">{ Topa } in thu ciamzo a, ama ngaihsutna kheello ding hi. "Melkhizedek bangin a tawntungin siampi na hi hi," a ci hi.
			</verse>
			<verse book="21" chapter="5" verse="6">Khialkha ing, ci-in Pasian' siampipa' mai-ah na gen ding kisam khading ahih manin na kampauna hangin khialkha kei in. Tua bangin gamta khial lecin nangma tungah Pasian heh ding a, na sepsa khempeuh hong suksiatsak ding hi.
			</verse>
			<verse book="23" chapter="61" verse="6">Ahih hangin note pen { Topa}' siampite hong kici ding a, mihingte in note pen i Pasian' nasemte, ci-in hong gen ding uhhi. Minamte' hauhna teng note in na ne ding uh a, amau' hauhna teng note in na kisaktheihpih ding uhhi.
			</verse>
			<verse book="24" chapter="2" verse="8">Siampite in, ‘{ Topa } koi-ah om ahi hiam?’ ci-in donglo uhhi. Thukham a theite nangawn in kei hong theilo uhhi. Kei tungah kumpi uliante hong khial khin uh a, kamsangte in Baal min tawh thu genin kiman'na a neilo milimte a bia uhhi.
			</verse>
			<verse book="24" chapter="5" verse="30-31">A dipkuathuai, a patauhhuai thu khat gamsungah a piang khinzo hi. 31 Kamsangte in thuman genlo uh a, siampite in zong amau' ut bangun a uk uhhi. Ka mite in phamawh salo sawnsawn uhhi. A tawpna hun hong tun' ciangin bang cih ding uh ahi hiam, { Topa } in ci hi, ci-in gen in," hong ci hi.
			</verse>
			<verse book="24" chapter="23" verse="11">{ Topa } in a cihin-ah, "Kamsangte leh siampite in Pasian a zahtak kei uhhi. Ka biakinnsung nangawnah amau' gitlohna ka mu hi.
			</verse>
			<verse book="24" chapter="29" verse="1">Jerusalem khua panin Nebukhad- nezzar in Babylon khua-ah salin a paikhiatpih uliante, siampite, kamsangte, leh mi khempeuhte' tungah lai khat ka khak hi.
			</verse>
			<verse book="26" chapter="22" verse="26">A siampite un ka thukham palsatin, a siangtho biakna nate ninsak uhhi. A siangtho biakna nate leh a mawkmawk nate khenna mel neilo uh a, a tate uh tungah a siang leh a nin a kilamdan'na zong hilhlo uhhi. Sabbath-te zong donin neilo uhhi. Tuate khempeuh hangin Israel mite in kei hong zahtaklo uhhi.
			</verse>
			<verse book="26" chapter="40" verse="46">leilu lam a nga inndei pen biakna tau-ah na a sem siampite-a' ding a hihi. Tua siampite khempeuh pen Zadok' suan Levi mite vive ahi uhhi. Ama na a sem dingin { Topa }' omna-ah amaute bek kipaisak hi, hong ci hi.
			</verse>
			<verse book="26" chapter="42" verse="14">Siampite in { Topa } tungah biakna pia-in biakinn sungah a lut khit uh ciangin a pualamah a pusuah nop uh leh, { Topa } tungah biakna a piak laitakun a silh uh puante suahin hih inndeite sungah koih ding uhhi. Tua lai panin puan dang silhin midangte omna-ah pai thei pan uhhi," hong ci hi.
			</verse>
			<verse book="26" chapter="44" verse="17-20">A tual sungnung paina kongpi-ah a lut uh ciangin saihadial puan silh ding uhhi. Tual sungnung sung leh biakinn sungah na a sep laitakun samul puan peuhmah silhlo ding uhhi.18 Amaute in saiha dial puan khimin, saihadial puan tengin, khua-ul a suaksak thei kawnggak gaklo ding uhhi. 19 Midangte a omna biakinntual puanungah a pusuah ma-un, biakinn sungah na a sep laitakun a zat uh puante suahin inndei siangtho sungah nusia ding uhhi. Tua lai panin amaute in puan dangte silhin pusuak ding uhhi. Tua hi kei leh a biakna puan siangthote un midangte lawhkha ding hi. 20 "Amaute in a sam uh mettollo ding uh a, a saulua-in zong khawilo ding uhhi. A kilawm ciang bekin met ding uhhi.
			</verse>
			<verse book="26" chapter="44" verse="22-23">Meigong numei ahi a, a kimasa numei ahi zongin zi-in neilo ding uh a, Israel nungak, ahih kei leh siampite' zi meigongte bek ten'pih thei ding uhhi. 23 "Amaute in ka mite tungah, biakna na a siangtho leh a mawkmawk nate, leh a nin leh a siang nate a kilamdan'na hilh ding uhhi.
			</verse>
			<verse book="26" chapter="45" verse="4">Hih a kisehkhia mun sungteng pen biakna leitang siangtho hi ding a, { Topa' } biakinn sungah na a sem siampite-a' ding hi ding hi. Hih mun sungteng pen siampite' inn lamna ding mun leh biakinn lamna ding mun siangtho hi ding hi.  
			</verse>
			<verse book="26" chapter="48" verse="10-14">Siampite in hih a siangtho leitang sung panin tanh ngah ding uh a, leilu lampang leh leitaw lampang tai sawm tuak hi-in, nisuahna lam leh nitumna lampang tai li tuak hi ding hi. Siampite' ngahna sung hih leitang laizangah { Topa' } biakinn om ding hi. 11 Hih munteng pen Zadok' suanlekhak siampite-a' ding a hihi. Banghang hiam cihleh Israel midangte a gamtat khialh uh ciangin Levi midangte bangin va zuilo uh a, hih mite in citakin keima na hong sem uhhi. 12 Tua ahih manin Levi midangte zomah hih bangin a mun tuam diak khat nei ding uh a, tua mun a siangtho pen mun khat hi ding hi. 13 Hih siampite' zomah Levi mite in leitang ngah ding uh a, a sauna tai sawm hi-in, a zaina tai li hi ding hi. 14 { Topa } tungah a kipia hih leitang siangtho pen, leitang khempeuh panin a hoihpen mun hi a, hih leitang sung panin mun khat peuhpeuh, kizuak theilo, adang tawh zong kikhek theilo, midang tungah zong kipia theilo ding hi. Hih leitang pen a siangtho leitang hi a, { Topa}-a' a hihi.
			</verse>
			<verse book="28" chapter="4" verse="6">Ka mite in kei hong phawklo uh ahih manin ka susia ding hi. No siampite in kei hong phawknuam loin, ka thuhilhnate nial na hih manun ka siampi dingin kong deih nawn kei a, na tate uh zong siampi-in ka zang kei ding hi.  
			</verse>
			<verse book="38" chapter="6" verse="13">Amah pen { Topa' } biakinn a lam dingpa hi a, kumpite' ngah theih minliatna ngahin, ama mite uk ding hi. Ama kumpi tokhom gei-ah siampi khat om ding a, kithutuakin, kilemin na semkhawm ding uhhi," ci hi,’ va ci in.
			</verse>
			<verse book="39" chapter="2" verse="7">Siampite' nasep pen Pasian a manin theihna ding a hilh ding uh a hihi. Amaute pen, Vanglian { Topa' } kamtaite ahih manun, mite in keima deihna a theihna dingun amaute' tungah thu a dot ding uh a hihi.
			</verse>
			<verse book="40" chapter="8" verse="4">Tua ciangin Zeisu in ama kiangah, "Hih thupiang kuama kiangah gen masa loin siampipa kiangah va paisuak pahin va kivelsak in la, na damkhitna thu mi khempeuh in a theihna dingin Moses thupiakna tawh kizui-in biakna va pia in," ci-in a vaikhak hi.
			</verse>
			<verse book="40" chapter="27" verse="1">A zingsang ciangin siampi liante leh upate in Zeisu a thahna ding uh a vaihawm uhhi.
			</verse>
			<verse book="41" chapter="1" verse="44">"Hih thu kuama kiangah gen kei in. Siampipa kiangah paisuak pahin amah kivelsak in. Tua ciangin na damsiangna thu mi khempeuh in a theihna dingin Moses thupiaksa bangin biakpiakna bawl in," a ci hi.
			</verse>
			<verse book="42" chapter="1" verse="5">Judea gam a hong uksawn kumpi Herod hun laitakin siampi Abijah' pawlte' sung panin Zechariah minnei siampi khat a om hi. A zi' min Elizabeth hi a, amah zong Aaron' suan ahih manin siampi nam mah a hihi.
			</verse>
			<verse book="42" chapter="1" verse="8-13">Nikhat, ama pawlte' sep hunding a tun' ciangin Zechariah in Pasian' mai-ah siampi nasep a sem hi. 9 Siampite' hih ngeizel bangin biakna tau tungah, paknamtui kua in hal ding, ci-in ai a kisan ciangin Zechariah in a ngah hi. Tua ahih manin Topa' biakinn sungah amah lut a, 10 amah in paknamtui halin a om laitakin mihonpi dangte a pualamah thungenin na om uhhi. 11 Tua laitakin Topa' vantung mi khat ama kiangah hong kilang a, paknamtui a kihalna biakna tau taklam pangah a ding hi. 12 Zechariah in vantung mi a muh ciangin lamdangsa mahmah a, a lau mahmah hi. 13 Ahi zongin vantung mi in ama kiangah, "Zechariah aw, lau kei in. Pasian in na thungetna hong zakhin a, na zi Elizabeth in tapa khat a nei ding hi. A min dingin Johan na phuak ding hi.
			</verse>
			<verse book="42" chapter="5" verse="14">Tua ciangin Zeisu in ama kiangah, "Hih thu kuamah dang kiangah gen kei in. Siampipa kiangah paisuakpah in la kivelsak in. Tua ciangin na damna thu a kilatna dingin Moses thupiak mah bangin biakna pia in," ci-in thu a pia hi.
			</verse>
			<verse book="42" chapter="22" verse="2-6">Siampi liante leh Thukham hilh siate in mihonpite kihta uh ahih manin kuama theihlohin Zeisu a kithah theihna ding lampi a zong uhhi. 3 Tua ciangin sawmlenihte sung panin Iskariot tapa Judas sungah Satan hong lut hi. 4 Tua ahih manin Judas va paikhia a, siampi liante leh biakinncing palikmangte tawh va kiho uh a, amaute' khutsungah Zeisu a piaktheihna dingzia a kikum uhhi. 5 Amaute na nuam mahmah uh a, sum tawh guaih dingin thuciam a na pia uhhi. 6 Judas zong thukim a, mihonte' theihlohin amaute' khutsungah Zeisu a piaktheihna ding lampi zon'ding a kipan pah hi.
			</verse>
			<verse book="42" chapter="22" verse="66-69">Khua a vak ciangin upate, siampi liante, leh Thukham hilh siate hong kikhawm uh a, uliante mai-ah Zeisu hong kipaipih hi. 67 Amaute in, "Christ na hi hiam, hong gen in," ci-in a dot uh ciangin Zeisu in, "Kong gen hangin nong um kei ding uh a, 68 thu kong dot hangin zong nong dawng kei ding uhhi. 69 Ahi zongin tu-a kipanin a Vanglian Pasian' taklamah Mihing Tapa tu ding hi," ci-in a dawng hi. 
			</verse>
			<verse book="43" chapter="18" verse="15-19">Simon Peter leh a nungzui dang khat in zong Zeisu a zui uhhi. Hih a nungzui dang khatpa leh siampi lianpenpa kithei uh ahih manin siampi lianpenpa' inntual dongah Zeisu tawh a lutkhawm hi. 16 Ahi zongin Peter ahih leh kong pualamah a khawl hi. Tua ahih manin siampi lianpenpa tawh a kithei nungzui dang khatpa zong va pai kikin kongcing numei a hopih khit ciangin Peter zong a tumpih hi. 17 Kongcing numei in Peter kiangah, "Hih mipa' nungzuite khat hilo na hi hiam?" a cihleh, "Ka hi kei hi," ci-in a dawng hi. 18 Khua dam mahmah ahih manin nasemte leh palikte in meihol cih a, tua mei awi-in a kiimah ding uh ahih manin Peter zong va pai-in mei awi-in amaute tawh a dingkhawm hi. 19 Siampi lianpenpa Annas in Zeisu kiangah ama nungzuite thu leh a thuhilhna tawh kisai thu a dong hi. 
			</verse>
			<verse book="43" chapter="19" verse="15-16">amaute in, "That in, that in, singlamteh tungah that in," ci-in a kiko uhhi. Pilat in, "Na Kumpipa uh that mawk ding ka hi hiam?" a cih ciangin siampi liante in, "Rom gam khempeuh a uk Kumpipa simloh kumpi dang ka nei kei uhhi," ci-in a dawng uhhi. 16 Tua ahih ciangin singlamteh tungah thahdingin amaute' khutsungah Zeisu a pia ta hi.
			</verse>
			<verse book="44" chapter="3" verse="26">Eite khempeuh i gitlohna panin kikheelin thupha a hong piaktheihna dingin Pasian in a Nasem dingin Zeisu teelin, eite kiangah a hong sawl masa ahi hi," ci-in thu a gen hi.
			</verse>
			<verse book="44" chapter="5" verse="21-28">Ama gen mah bangin sawltakte zong zingsang ciangin biakinn-ah pai-in thuhilh ding a kipan uhhi. Siampi lianpenpa leh ama kikholhpihte in ulian kikhopna a cingtaakkhat a omtheihna dingin Jew mi upa khempeuh a kikhopna dingun a sam uhhi. Tua khit ciangin thong panin sawltakte va kai-in uliante mai-ah a hong paipihna dingun palikte a sawl uhhi. 22 Ahi zongin thongah palikte a va tun' uh ciangin sawltakte na om lo hi. Tua ahih manin uliante kiangah kileh kikin, 23 "Thongah ka tun' uh ciangin a kongkhakte limtak mahin tawh kikalh a, thongcingte in zong kongpi-ah limtak mahin a na cing ka mu uhhi. Ahi zongin thong kong ka hon' uh ciangin a sungah kuamah na omlo hi," ci-in a zasak uhhi. 24 Biakinn ukpa leh siampi liante in hih thu a zak uh ciangin hih sawltakte a bangci thu hi ding hiam, ci-in lamdang a sa mahmah uhhi. 25 Tua laitakin mi khat hong pai-in amaute kiangah, "Thong sungah na khum uh mite in tu mahmahin biakinn sungah thuhilhin om uhhi," ci-in a hong gen hi. 26 Tua ciangin biakinn ukpa leh a mite va pai-in sawltakte hong paipih kik uhhi. Mihonte in suang tawh amaute a den'gawp khakding lau uh ahih manin sawltakte ngongbawl loin thudam tawh a paipih uhhi. 27 Tua ciangin uliante mai-ah sawltakte dingsak uh a, siampi lianpenpa in sawltakte kiangah thu genin, 28 "Hih mipa' min tawh thu na hilh nawnlohna dingun khauhtakin thu kong pia uhhi. Tu-in na gamtatnasate uh thei un. Jerusalem khuasung khempeuhah thu na genthang uh a, ama sihna pen kote nong ngawh nuam uhhi," a ci hi.
			</verse>
			<verse book="44" chapter="6" verse="7">Tua bangin Pasian' thu kizelin hong khang semsem hi. Jerusalem khuasungah thu um mi tampi tak hong kibehlap a, siampi tampi tak in zong Lungdamna Thu a hong um uhhi.
			</verse>
			<verse book="44" chapter="22" verse="5">Hih ka thugente a man ahihna thu, siampi lianpenpa leh upa khempeuh in hong genthei ding uhhi. Damaskas khua-a om i Jew mipihte ka lah dingin amaute in lai hong pia uh ahih manin, upate in gim a piaktheihna dingun tua khua-a om thu um mite manin sikkhau khihin Jerusalem khua-ah a ciahpih dingin ka va pai hi.
			</verse>
			<verse book="44" chapter="22" verse="30">Jew mite in Banghangin Paul mawhsak ahi uhhiam, ci-in teltakin galkapmangpa in theinuam ahih manin a zingciangin Paul a khihsakna sikkhaute sutsak a, siampi liante leh upate thu kikupna a nei dingin a samsak hi. Tua ciangin Paul paikhiatpihin uliante mai-ah a dingsak hi.
			</verse>
			<verse book="44" chapter="23" verse="5">Paul in, "Lawmte aw, siampi lianpenpa ahihlam ka thei kei hi. Laisiangtho in, ‘Na mite uh a ukpa na gensia kei ding uhhi,’ ci hi," ci-in a dawng hi.
			</verse>
			<verse book="58" chapter="2" verse="17">Tua ahih manin mihingte' mawhna a kimaisak theihna dingin Pasian' na a sepna-ah mite-a' dingin hehpihna leh cihtakna tawh Siampi Lianpen a suahtheihna dingin a sanggamte tawh a kibangin mihing lim a hong puakding a kisam a hihi. 
			</verse>
			<verse book="58" chapter="3" verse="1-2">Tua ahih manin Pasian' sapna a ngah mi siangthote aw, eite' upna thu tawh kisai-ah Siampi Lianpen a sem dingin Pasian' sawltak Zeisu' thu ngaihsun dih un.   2 Pasian' innsungah na a sepna-ah Moses a cihtak mah bangin hih siampi nasep a sem dingin a seh Pasian' tungah Zeisu a citak hi. 
			</verse>
			<verse book="58" chapter="4" verse="14-15">Tua ahih manin eite in Pasian' omna vantung a va tung khinsa, Siampi Lianpen ahi Pasian' Tapa Zeisu neikhin ihih manin i san'sa upna thu kiptakin len ni. 15 Eite' neih Siampi Lianpenpa in i ginat lohna-ah eite a hong hehpih theilo ding hilo hi; eite mah bangin ze-etna khempeuh a thuak hi a, ahi zongin mawhna a bawllo a hihi.  
			</verse>
			<verse book="58" chapter="5" verse="1-10">Siampi lianpen ahi peuhpeuh mipa pen a mite' mawhna hangin Pasian' tungah biakna leh letsong a piaksak dingin ama mipihte lak panin kiteelin nasep a kiguan' a hihi. 2 Amah zong lam tampi-ah a ginalo thei mi mah ahih manin thu theilo mite leh a khial mite tungah lungnem takin na sem thei hi. 3 Amah zong miginalo mi mah ahih manin mite' mawhna hangin biakna a pia hi bek loin ama mawhna mahmah hangin zong biakna a pia a hihi. 4 Tua bangin pahtawina a nei siampi lianpen nasep pen a semdingte amau utthu tawh a kisehtawm mawk hilo hi; siampi lianpen a sem dingin amahmah a kisehtawm hilo a, Aaron a kisap mah bangin Pasian in amah a seh a hihi. 5 Tua mah bangin Christ zong, amahmah in siampi lianpen nasep a semtawm mawk hiloin Pasian in ama kiangah, "Nang, ka Tapa na hi hi. Tuni-in na Pa ka suak hi," na ci hi. 6 Mun dang khatah zong, "Melkhizedek siampi gui zui-in a tawntungin siampi na hi ding hi," na ci lai hi. 7 Leitungah mihingin Zeisu a omlai-in sihna panin amah a honkhia theiding Pasian tungah thu ngenin khitui naptui tawh thumin na kiko hi. 8 Amah, Pasian' Tapa hinapi-in a thuakna tawh thumang ahih theihna ding a na kisin hi. 9 Tua bangin a cingtaak mi a suahkhit ciangin ama thu a mang mite khempeuh-a' dingin tawntung hotkhiatna a kipatna hong suak a, 10 Melkhizedek gui zui-in siampi lianpen dingin Pasian in a bawl hi. 
			</verse>
			<verse book="58" chapter="6" verse="20">Tua lai munah eite' tangin Zeisu na ma tun' khinta a, siampi Melkhizedek gui zui-in a om tawntung ding siampi lianpen a suak hi.
			</verse>
			<verse book="58" chapter="7" verse="1-5">Abraham in a galsimna-ah kumpite thatin gualzo-in a hong ciah ciangin A Lianpen Pasian' siampi ahih banah Jerusalem khua kumpi zong ahi Melkhizedek in Abraham na dawnin thupha a pia hi. 2 Abraham in a na ngah khempeuh sung panin Melkhizedek tungah sawmah khat a pia hi. Melkhizedek min a khiatna in, "Thuman Kumpi," a cihna hi phot a, tua banah Jerusalem khua kumpi zong hi lai ahih manin ama min pen, "Kilemna Kumpi," cihna zong a hihi. 3 Melkhizedek' pa leh a nu-a kipanin a suahna thu, a sihna thu, leh a khang tangthu peuhmah a kiciamtehna omlo ahih manin Pasian' Tapa tawh a kibang hi a, siampi mah hi tawntung paisuak hi. 4 Tua ahih manin bangzah takin milian ahihna thu na thei uhhi. I pupi Abraham nangawn in zong gal sungah a ngah nate sung panin ama tungah sawmah khat na pia hi. 5 Levi suanlekhak sung panin siampi a sem mite pen Abraham' suanlekhak mah hinapi-in, amau mipih Israel-te tung panin sawmah khat a lakna dingun Thukham a na kibawl hi.
			</verse>
			<verse book="58" chapter="7" verse="11-17">Israel mite in Levi' suanlekhak siampite tung tawnin Thukham ngah uhhi. Levi' suanlekhak siampite' nasepna kicingtaak hi leh Melkhizedek siampi nam zui-in siampi namdang a pian'ding kisam nawnlo ding a, Aaron gui zui-in siampi omsa a kimangpah ding a hihi. 12 Siampi nam kikheel ahih manin a thukham zong a kikheel ding kisam hi. 13 Hih bang thute a kigenna i Topa pen a namtuam khat hi a, ama phung sung panin biakna tau-ah siampi na a sem khat beek omlo hi. 14 I Topa pen Judah suan sung panin a piang ahih manin Moses in siampi thu a na gen ciangin hih Judah minam genin na neilo hi. 15 Melkhizedek tawh a kibang siampi namtuam khat hong pian' ciangin hih thu hong kitelpha semsem hi. 16 Amah pen mihingte' bawl ngeina zui-in siampi a suak hilo a, a si theilo nuntak tawntungna vang tawh siampi a suak a hihi. 17 Banghang hiam cihleh Laisiangtho in, "Melkhizedek nam bangin tawntung siampi na hi hi," na ci hi.
			</verse>
			<verse book="58" chapter="7" verse="20-28">Tua banah Pasian' kiciamna zong hong omlai hi. Midangte siampi-in a kibawl laitakin tua bang kiciamna na omlo hi. 21 Ahi zongin Pasian in Zeisu kiangah, "Topa in a lungsim a kheellohna ding limtakin kiciam khin a, ‘Nang, tawntung siampi na hi hi,’" na ci ahih manin kiciamna tawh Zeisu siampi a na suak a hihi. 22 Hih bangin a kilamdang diakin a kibawlna in Zeisu pen kiciamna hoihzaw ahihna thu hong kilangsak hi. 23 A kilamdan'na a dang khat in: Siampi dangte pen sithei-in a nasep zom paisuak theilo ahih manin a mi malin tampi pha uhhi. 24 Ahi zongin Zeisu nungta tawntung ahih manin midang tungah a nasep ki-ap nawnloin amahmah in siampi nasep sem paisuak hi. 25 Tua hi a, mite-a' dingin a thumsak thei dingin amah nungta tawntung ahih manin ama tung tawnin Pasian kiang a zuante khempeuh, tu-a kipanin a tawntungin a honkhia thei a hihi. 26 Tua bangin a siangtho, paubaan'na a neilo, vantungah a lian penin a kikoih Siampi Lianpen Zeisu i neih a hoih mahmah a hihi. 27 Siampi lianpen dangte in nisimin amau' mawhna hangin biakna pia masa-in, tua ciangin midangte' mawhna hangin a piak niloh bang hiloin, amah khatvei bek a kipiakna tawh a tawntunga dingin a kimang paisuak a hihi. 28 Moses Thukham in siampi lianpen a sem dingin cingtaakna a nei theilo mihing mah na seh a, ahi zongin tua Thukham nungah a hong piang Pasian' thuciamna in a tawntungin a cingtaakin a kibawl Tapa, Siampi Lianpen dingin kiciamna tawh a na seh hi. 
			</verse>
			<verse book="58" chapter="8" verse="1-6">Tu-in i gennop thu pen hih bang ahi hi: Vantungah Pasian' tokhom taklamah a tu tua bang Siampi Lianpen khat a nei ihi hi. 2 Amah in, mite' bawl a hilo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem a hihi. 3 Pasian tungah letsong a tuamtuamte a piading leh ganhing tawh biakna a pia dingin siampi lianpen a sem peuhpeuhte a kiseh ahih mah bangin eite' Siampi Lianpenpa in zong bangkhat teitei a piakding kisam hi. 4 Jew Thukham tawh kizui-in Pasian tungah letsongte a piading siampite om khinta ahih manin leitungah Zeisu a omlai hi leh siampi hithei hetlo ding hi. 5 Leitunga siampite' sepsepte pen vantungah a om thu, a limin a sem uh a hihi. Banghang hiam cihleh Moses in Puanbuk lamding a kipat ciangin Pasian in, "Mual tungah i om lai-in a limding khempeuh kong lah bang teekteekin a kihihna dingin na thei in," na ci hi. 6 Tua ahih manin Pasian leh mite kikalah Zeisu in a bawl thuciamna pen na a hoihzaw piakna ding thuciamna ahih mah bangin Zeisu tungah a kipia siampi nasep pen siampi dang khempeuhte' sep sangin a lianzaw a hihi.
			</verse>
			<verse book="58" chapter="9" verse="6">Hih bang tengin a kibawl khit ciangin a dei puanung sungah nisim a nasep uh a sem dingin siampite a lut hi.
			</verse>
			<verse book="58" chapter="9" verse="25-26">Kum simin Siangtho Pen Mun-ah Jew Siampi Lianpente amau' sisan a hilo, ganhing sisan tawh a pai zelzel bangun amah va pai themthum lo hi. 26 Tua bangin va pai zelzel hi leh leitung pian'cil-a kipanin a va thuak zelzel ding a hihi. Ahi zongin amah biakna-in a va kipiakna hangin a kimang paisuak a suahtheihna dingin mawh maisakna dingin hun bei kuan ciangin amah khatvei a va kipia hi.
			</verse>
			<verse book="60" chapter="2" verse="9">Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian' mite na hi uh a, khuamial sung panin a lamdang mahmah ama khuavak sungah a hong samkhiapa' nasepna a lamdangte a genkhia dingin Pasian in a hong teel mite na hi uhhi. 
			</verse>
			<verse book="66" chapter="1" verse="6">ama Pa Pasian' na a sem dingin siampi leh kumpi za-ah a hong koih hi. Tua Zeisu in minthan'na leh vangliatna nei tawntung ta hen. Amen.
			</verse>
			<verse book="66" chapter="5" verse="10">Pasian' na a sem dingin siampi za leh kumpi za na pia a, amaute in leitung ukin a om ding uhhi," a ci uhhi.
			</verse>
			<verse book="66" chapter="20" verse="6">Hih thawhkikna masa sungah a kihel mite pen Pasian' mi siangtho hi a, a hampha mahmah ahi uhhi. Nihvei sihna in tua bang mite bangmah cihzo nawnlo ding a, amaute pen Pasian leh Christ' siampite hi ding uh a, amah tawh kum tul khat sung ukna aana nei ding uhhi. 

			</verse>
		</category>
		<category id="106">
			<verse book="1" chapter="14" verse="18-20">Tua ciangin Jerusalem kumpipa Melkhizedek in an leh leenggahzu hong pusuah hi. Amah pen Sangpen Pasian' siampi zong a hihi. 19 Amah in thupha pia a, "Vantung leh leitung a bawl, Sangpen Pasian in Abram thupha pia hen! 20 Na galte na khutsungah a hong pia Sangpen Pasian in thupha ngah hen," a ci hi. Abram in na khempeuh sawmah khat ama tungah a pia hi.
			</verse>
			<verse book="2" chapter="26" verse="31-33">"A dum, a dupsan, a ausan, a kopin a kikhuk khau hoih kigan tawh dalna puan khat na bawl ding a, hoihtakin a kibawl kherub-te tawh kizem ding hi. 32 Ngun tawh kibawl bullen lite tungah a om, kham kibawl vankhaina nei-in, kham tawh a kizut singkha khuampi lite tungah na khai ding hi. 33 A kilhnate-ah dalna puan khai sukin, dalna puan sung tua lai munah thuciamna singkuang na koih ding a, dalna puan in Siangthopen mun panin siangtho mun khen ding hi.
			</verse>
			<verse book="2" chapter="30" verse="6">Nangmah tawh ka kituahna ding mun, thuciamna tunga a om hehpihna tokhom mai, thuciamna singkuang kiangah a om dalna puan mai-ah biakna tau na koih ding hi.
			</verse>
			<verse book="2" chapter="36" verse="35-36">Amaute in a dum, a dupsan, a ausan khaute leh a kopin a kikhuk a kigan puan hoih tawh dalna puan a bawl uhhi. Hoihtakin a kibawl kherub-te tawh amaute in tua dalna puan a zem uhhi. 36 Tua puan-a' dingin amaute in singkha khuampi li bawl uh a, kham tawh tua khuampite a zut uhhi. A vankhainate pen kham hi a, tua khuamte-a' dingin ngun bullen li a sung uhhi.
			</verse>
			<verse book="2" chapter="40" verse="3">Tua buk sungah thuciamna singkuang na koih ding a, dalna puan tawh singkuang na dal ding hi.
			</verse>
			<verse book="2" chapter="40" verse="21">Biakbuk sungah singkuang paipihin, kongpuankhai dalna puan khai a, thuciamna singkuang a dal hi.
			</verse>
			<verse book="3" chapter="16" verse="2">{ Topa } in Moses kiangah, "Thuciamna singkuang tunga om hehpihna tokhom mai, dalna puan sunglam a siangtho munah a hunlopi-in hong pai nawnlohna dingin na sanggampa Aaron kiangah gen in. A hunlopi-in hong pai leh amah si ding hi. Banghang hiam cihleh tua mun pen hehpihna tokhom tunga meii sungah kei ka kilatna mun a hihi.
			</verse>
			<verse book="3" chapter="16" verse="16-17">Amah in tua bangin Israel mite' nitna hang, amau' thu palsatna hang, leh amau' khialhna khempeuh hangin siangtho muna dingin kilemna bawl ding hi. Amah in amau' nitna sungah amau tawh a omkhawm kikhopna buk-a' dingin tua mah bangin a bawl ding hi. 17 Siangtho munah kilemna bawl dingin amah tumin ama-a' ding, a innkuanpihte-a' ding, leh Israel mihonte khempeuh-a' dingin kilemna a bawl khit hong paikhiat matengin kikhopna buk sungah kuamah omlo ding hi.
			</verse>
			<verse book="11" chapter="6" verse="16">Amah in sual panin innsun dong inn nunglam pi sawmthum taamtak peekte tawh lam a, amah in Siangthopen mun, biakinn sungnung dingin a inn sungah a bawl hi.
			</verse>
			<verse book="11" chapter="6" verse="19">Amah in { Topa' } Thuciamna Singkuang koihna dingin a sungtawng penah biakinn sungnung a bawl hi.
			</verse>
			<verse book="11" chapter="6" verse="31-32">Biakinn sungnung lutna dingin amah in oliv sing kongkhak peekte a bawl hi; a bangtung zawl leh kongkhak khuamte in kiu nga piangsak hi. 32 Amah in kherub-te, nisuh kungte, leh pakpalh lim kibawlte tawh oliv sing kongkhak peek nihte a tuam hi; amah in tuate kham tawh zut a, kherub-te leh nisuh kungte tungah kham a theh hi.
			</verse>
			<verse book="11" chapter="8" verse="3-9">Israel upate khempeuh hong pai uh a, siampite in Thuciamna Singkuang la-in Biakinn-ah paipih uhhi. 4 Tua ciangin amaute in kikhopna buk, leh puanbuk sunga om a siangtho nazatte khempeuh a paipih uhhi. Siampite leh Levi mite in tuate paipihto uhhi. 5 Thuciamna Singkuang mai-ah a kikhawm Kumpi Solomon leh Israel mihonte khempeuh in biakna-in tuu leh bawngtalte tampi tak pia uh ahih manin tuate a phazah kisim zolo hi. 6 Tua ciangin siampite in a kherub-te' kha nuai, siangthopen munsung, biakinn sungnung lama ama munah { Topa' } Thuciamna Singkuang paipih uhhi. 7 Kherub-te in Thuciamna Singkuang omna mun tungah a kha uh zak ahih manin Thuciamna Singkuang leh a zawlte tungah kherub-te in khuhna piangsak uhhi. 8 A zawlte sau mahmah ahih manin biakinn sungnung mai siangtho mun panin a zawl mongte kimu a, ahih hangin a pualam panin kimu theilo hi. Tuni dongin tua san takah tuate om hi. 9 Tua Thuciamna Singkuang sungah, Egypt gam panin a paikhiat lai-un { Topa } in Israel mite tawh thuciamna a bawlna Horeb-ah Moses in suangpeek nih a koih simloh bangmah dang omlo hi.
			</verse>
			<verse book="14" chapter="3" verse="8-10">Tua ciangin amah in Siangthopen mun bawl hi. A dung pen a vai tawh kizui-in pi sawmthum hi a, a vai zong pi sawmthum mah a hihi. Amah in kham hoih talen zaguk tawh a zut hi. 9 A kilhnate a gihna kham shekel sawmnga a hihi. Tua ciangin amah in a inn dawl tungnungte kham tawh a zut hi. 10 Amah in Siangthopen mun sungah sing kherub nih bawlin kham tawh tuate zut hi.
			</verse>
			<verse book="14" chapter="3" verse="14">Tua ciangin amah in a dum, a ausan, leh a dupsan puante, leh saihadial puan tawh a dalna puan bawl a, tua tungah kherub-te a bawl hi.
			</verse>
			<verse book="14" chapter="5" verse="7-9">Tua ahih ciangin siampite in kherub-te' kha nuai, Siangthopen mun sung, biakinn sungnung sung ama munah { Topa' } Thuciamna Singkuang a paipih uhhi. 8 Kherub-te in Thuciamna Singkuang tungah a khate uh zak uh ahih manin kherub-te pen Thuciamna Singkuang leh a zawlte tungah khuhna khat a suak uhhi. 9 A zawlte sau ahih manin siangtho mun panin biakinn sungnung mai-ah a mongte kidawk a, ahih hangin a pualam panin kimu theilo hi; tuni dongin tua lai-ah tuate om hi.
			</verse>
			<verse book="19" chapter="28" verse="2">Siangthopen mun lamah ka khutte hong laamto a, nangma kiangah huhna kong nget mah bangin kong thumna aw hong za in.
			</verse>
			<verse book="26" chapter="41" verse="4">Tua inndei sungnung a teh ciangin a dung a vai pi sawmthumli tuak a pha hi. Tua ciangin amah in kei kiangah, "Hih lai pen Siangthopen Mun ahi hi," hong ci hi.
			</verse>
			<verse book="26" chapter="45" verse="3">Hih biakna leitang siangtho sung panin Siangthopen mun leh biakinn mun dingin a saulam tai sawm, a zailam tai li kisehkhia ding hi.
			</verse>
			<verse book="40" chapter="27" verse="51">Tua laitakin biakinn sung deina puan, a lu panin a taw dongin kikekin phelnih a suak hi. Zin zong lingin suangtumpite kitam hi.
			</verse>
			<verse book="42" chapter="22" verse="69">Ahi zongin tu-a kipanin a Vanglian Pasian' taklamah Mihing Tapa tu ding hi," ci-in a dawng hi. 
			</verse>
			<verse book="42" chapter="23" verse="45">tua hun sungin biakinn sung dalna puan kikekin phelnih a suak hi.
			</verse>
			<verse book="49" chapter="5" verse="2">Christ in eite a hong it manin Pasian in eite' mawhna hong maisak theihna dingin a namtui biakna-in Pasian kiangah a kipiak mah bangin note zong itna tawh na gamta un. 
			</verse>
			<verse book="51" chapter="3" verse="1">Note pen Christ tawh a thokik khinte na hih manun, Pasian' taklam a kumpi tokhom tungah Christ a tutna mun vantung thute ngaihsutin nei un.
			</verse>
			<verse book="58" chapter="1" verse="1-3">A beisa hunah Pasian in kamsangte zangin i pupite tungah a lam tuamtuam tawh a khen khenin thu na gen ngeizo hi. 2 Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi. 3 Tua Tapa in Pasian' minthan'na vang hong taangkhiasak a, Pasian' lim taktak mah hong pua-in, ama kampauna tawh leitung vantung buppi pai-in a kip hi. Mihingte a mawhna panun a sian'sak khit ciangin Vanglianpipa Pasian' taklam, vantungah a tu hi.  
			</verse>
			<verse book="58" chapter="2" verse="17">Tua ahih manin mihingte' mawhna a kimaisak theihna dingin Pasian' na a sepna-ah mite-a' dingin hehpihna leh cihtakna tawh Siampi Lianpen a suahtheihna dingin a sanggamte tawh a kibangin mihing lim a hong puakding a kisam a hihi.
			</verse>
			<verse book="58" chapter="3" verse="2">Pasian' innsungah na a sepna-ah Moses a cihtak mah bangin hih siampi nasep a sem dingin a seh Pasian' tungah Zeisu a citak hi.
			</verse>
			<verse book="58" chapter="4" verse="14-15">Tua ahih manin eite in Pasian' omna vantung a va tung khinsa, Siampi Lianpen ahi Pasian' Tapa Zeisu neikhin ihih manin i san'sa upna thu kiptakin len ni. 15 Eite' neih Siampi Lianpenpa in i ginat lohna-ah eite a hong hehpih theilo ding hilo hi; eite mah bangin ze-etna khempeuh a thuak hi a, ahi zongin mawhna a bawllo a hihi.
			</verse>
			<verse book="58" chapter="5" verse="1-10">Siampi lianpen ahi peuhpeuh mipa pen a mite' mawhna hangin Pasian' tungah biakna leh letsong a piaksak dingin ama mipihte lak panin kiteelin nasep a kiguan' a hihi. 2 Amah zong lam tampi-ah a ginalo thei mi mah ahih manin thu theilo mite leh a khial mite tungah lungnem takin na sem thei hi. 3 Amah zong miginalo mi mah ahih manin mite' mawhna hangin biakna a pia hi bek loin ama mawhna mahmah hangin zong biakna a pia a hihi. 4 Tua bangin pahtawina a nei siampi lianpen nasep pen a semdingte amau utthu tawh a kisehtawm mawk hilo hi; siampi lianpen a sem dingin amahmah a kisehtawm hilo a, Aaron a kisap mah bangin Pasian in amah a seh a hihi. 5 Tua mah bangin Christ zong, amahmah in siampi lianpen nasep a semtawm mawk hiloin Pasian in ama kiangah, "Nang, ka Tapa na hi hi. Tuni-in na Pa ka suak hi," na ci hi. 6 Mun dang khatah zong, "Melkhizedek siampi gui zui-in a tawntungin siampi na hi ding hi," na ci lai hi. 7 Leitungah mihingin Zeisu a omlai-in sihna panin amah a honkhia theiding Pasian tungah thu ngenin khitui naptui tawh thumin na kiko hi. 8 Amah, Pasian' Tapa hinapi-in a thuakna tawh thumang ahih theihna ding a na kisin hi. 9 Tua bangin a cingtaak mi a suahkhit ciangin ama thu a mang mite khempeuh-a' dingin tawntung hotkhiatna a kipatna hong suak a, 10 Melkhizedek gui zui-in siampi lianpen dingin Pasian in a bawl hi. 
			</verse>
			<verse book="58" chapter="6" verse="19-20">I lungsim a hong kipsak dingin tu-a bang lametna a nei ihi hi. Tua i lametna kician mahmah a, vantung biakinn siangtho tawngnung sung ciangdong tung khinta hi. 20 Tua lai munah eite' tangin Zeisu na ma tun' khinta a, siampi Melkhizedek gui zui-in a om tawntung ding siampi lianpen a suak hi.
			</verse>
			<verse book="58" chapter="7" verse="1-3">Abraham in a galsimna-ah kumpite thatin gualzo-in a hong ciah ciangin A Lianpen Pasian' siampi ahih banah Jerusalem khua kumpi zong ahi Melkhizedek in Abraham na dawnin thupha a pia hi. 2 Abraham in a na ngah khempeuh sung panin Melkhizedek tungah sawmah khat a pia hi. Melkhizedek min a khiatna in, "Thuman Kumpi," a cihna hi phot a, tua banah Jerusalem khua kumpi zong hi lai ahih manin ama min pen, "Kilemna Kumpi," cihna zong a hihi. 3 Melkhizedek' pa leh a nu-a kipanin a suahna thu, a sihna thu, leh a khang tangthu peuhmah a kiciamtehna omlo ahih manin Pasian' Tapa tawh a kibang hi a, siampi mah hi tawntung paisuak hi. 
			</verse>
			<verse book="58" chapter="7" verse="23-26">A kilamdan'na a dang khat in: Siampi dangte pen sithei-in a nasep zom paisuak theilo ahih manin a mi malin tampi pha uhhi. 24 Ahi zongin Zeisu nungta tawntung ahih manin midang tungah a nasep ki-ap nawnloin amahmah in siampi nasep sem paisuak hi. 25 Tua hi a, mite-a' dingin a thumsak thei dingin amah nungta tawntung ahih manin ama tung tawnin Pasian kiang a zuante khempeuh, tu-a kipanin a tawntungin a honkhia thei a hihi. 26 Tua bangin a siangtho, paubaan'na a neilo, vantungah a lian penin a kikoih Siampi Lianpen Zeisu i neih a hoih mahmah a hihi. 
			</verse>
			<verse book="58" chapter="8" verse="1-2">Tu-in i gennop thu pen hih bang ahi hi: Vantungah Pasian' tokhom taklamah a tu tua bang Siampi Lianpen khat a nei ihi hi. 2 Amah in, mite' bawl a hilo, Topa mahmah in a bawl a taktak puanbuk ahi a Siangthopen mun sungah siampi lianpen nasep a sem a hihi.
			</verse>
			<verse book="58" chapter="8" verse="6">Tua ahih manin Pasian leh mite kikalah Zeisu in a bawl thuciamna pen na a hoihzaw piakna ding thuciamna ahih mah bangin Zeisu tungah a kipia siampi nasep pen siampi dang khempeuhte' sep sangin a lianzaw a hihi.
			</verse>
			<verse book="58" chapter="9" verse="3-4">Tua Siangtho Mun a kideina zomah Siangthopen Mun a kici a dei dang khat om leuleu hi. 4 Tua sungah paknamtui halna ding kham kibawl biakna tau leh kham tawh a kizut Thuciamna Singkuang om hi. Tua Thuciamna Singkuang sungah manna anlum a kikoihna kham beel, tehno nei-in a hing Aaron' ciangkhut leh thukhamte a kigelhna suangpek nihte kikoih hi.
			</verse>
			<verse book="58" chapter="9" verse="7-8">Ahi zongin a dei sungnung sungah Siampi Lianpenpa bek kum khatin khatvei pai a, theihloh manin amah leh mite' khialhna hangin ganhing sisan tawh biakpiakna a bawl hi. 8 A puanung inndei a om laiteng a sungnung ahi, a Siangthopen Mun a kihong nailo ahihna thu Khasiangtho in hong kilangsak hi.
			</verse>
			<verse book="58" chapter="9" verse="11-14">Ahi zongin tu-in a hoihzaw thu a semding Siampi Lianpen Christ hong tung khinta a, ama lutna biakbuk pen a kipiangsak tawm, khut tawh a kibawl biakbuk hiloin a lianzaw, a cingtaakzaw mun a hihi. 12 Siangthopen Mun-ah a tawntungin a kimang dingin khatvei bek Christ a va lut ciangin biakpiakna dingin keel sisan leh bawngno sisante va keng loin ama sisan va keng a, eite-a' dingin tawntung hotkhiatna a hong ngahsak hi. 13 Keel sisan, bawngtal sisan, leh bawngla kihaltum vute, biakna vai-in a sianglo mite tungah a kitheh ciangin biakna vai-in mite' pum tung siangthosak thei ahih leh, 14 tawntung Khasiangtho hangin Pasian tungah a cingtaak biakpiakna dingin Christ in a piak ama sisan in na tam semkhia zozaw ding a, a nungta Pasian' na i septheihna dingin bangmahin a kimanglo nasepna panin ama sisan in i lungsim hong siangsak ding hi.
			</verse>
			<verse book="58" chapter="10" verse="11-14">Jew siampite nisimin a nasepna uh munah dingin a kibang biakpiakna mah pia niloh uh a, ahi zongin tua a piak uh biakpiaknate in mawhna maisak theilo hi. 12 Ahi zongin Christ in mawhna hangin khatvei a piakkhit ciangin a tawntunga dingin kimang ahih manin Pasian' taklamah tu hithiat a, 13 Pasian in ama khenuai-ah a galte khempeuh a koihsakna ding hun ngakin a om hi.14 Mawhna panin a sian'thosak mite, khatvei  bek biakpiakna a bawlna tawh siangtho paisuak sak hi. 
			</verse>
			<verse book="58" chapter="10" verse="19-22">Tua ahih ciangin sanggamte aw, Zeisu hong sihna hangin Siangthopen Mun-ah ut utin luttheihna ding thu i neita hi. 20 Ama pumpi mahmah ahi dalna puan tawnin nuntakna lampi-ah i pai theihna dingin amah in lampi thak hong hon'sak hi. 21 Pasian' innsung a uk siampi lianpen zong i nei hi. 22 Tua ahih manin mawhna thu-ah kisuan'na lungsim om nawnloin, tui siangtho tawh i pumpi a kisawpsa-in muan'na leh lungsim takpi tawh Pasian kiang zuan ni.  
			</verse>
			<verse book="58" chapter="12" verse="2">Eite hong makai-in i upna a hong cingtaaksak Zeisu mitsuan'in nei ni. Mailamah a ngahding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.  
			</verse>
			<verse book="60" chapter="1" verse="18-19">Na pu na pate uh nuntakzia, bangmahin a kimanglo nuntakna panin a hong suahtaksakna dingin Pasian in note' man dingin a piak pen a man a kiam thei ngun leh khamte bang hilo a, 19 tuuno bangin paubaan'na a omlo, a manpha mahmah Christ, biakna-in a hong kipiakna tawh Pasian in note a hong suaktasak a hihi.
			</verse>
			<verse book="60" chapter="3" verse="22">Tu-in vantungah tua Christ pai khin a, Pasian' taklamah omin, vantung mite leh ukna aana a neite khempeuh tungah a ukin a om hi.

			</verse>
		</category>
		<category id="107"> 
			<verse book="1" chapter="15" verse="15">Nang na hih leh, nuamtakin na pu na pate kiang na zuan ding a, khan' kicingin hong kivui ding hi. 
			</verse>
			<verse book="1" chapter="25" verse="8">a hu tawpna sang a, a teek, kum tampi a pha, a khanghamin si a, ama mite tawh kivui khawm hi.
			</verse>
			<verse book="5" chapter="32" verse="50">Hor Mual tungah na sanggampa Aaron si-in a mite kiangah a kigawm bangin, na kahtohna mualtungah si in la, na mite kiangah pai-in kigawm in.
			</verse>
			<verse book="9" chapter="2" verse="6">{ Topa } in thatin hingsak kik a, amah in Leinuai-ah paipih sukin thotosak hi.
			</verse>
			<verse book="9" chapter="28" verse="3">Tu-in Samuel si khin a, Israel-te khempeuh ama hangin kapin, ama khuapi Ramah-ah vui uhhi. Saul in vankahte leh aisante a gamsung panin beisak hi.
			</verse>
			<verse book="11" chapter="17" verse="22">Tua ciangin { Topa } in Elijah' aw ngai hi; naupang hong nak kikin a hingkik hi.
			</verse>
			<verse book="12" chapter="10" verse="35">Tua ciangin Jehu si a, amaute in Samaria-ah amah a vui uhhi. Tua ciangin ama tapa Jehoahaz in ama tangin a uk hi.
			</verse>
			<verse book="12" chapter="16" verse="20">Tua ciangin Ahaz si a, David khuapi sungah a pate tawh kivui hi. Tua ciangin ama tangin a tapa Hezekiah in a uk hi
			</verse>
			<verse book="14" chapter="27" verse="9">Tua ciangin Jotham si a, David khuapi sungah amaute in amah a vui uhhi. Tua ciangin a tapa Ahaz in ama tangin a uk hi.
			</verse>
			<verse book="18" chapter="14" verse="10">Ahi zongin mi si a, amah maimang pah hi. Amah a beina tungta a, koi-ah om nawn ahi hiam?
			</verse>
			<verse book="18" chapter="14" verse="12">Ahi zongin vanpi a omlaiteng, misite thokik ngeilo ding a, a ihmutna panun khanglo ngeilo, gamtang ngeilo ding uhhi.
			</verse>
			<verse book="18" chapter="19" verse="25-27">"Ahi zongin a tawpna-ah kei hong pan'pih ding a nungta tawntung khat vantungah a omna thu ka thei hi. 26 Natna in ka vun a nektum khit hangin, hih ka pumpi mahmah tawh Pasian ka mu ding hi. 27 Keima mit teekteek tawh amah ka mu ding a, amah in kei hong khualmi etlo ding hi. "Ka lungsim han'na a bei hi.
			</verse>
			<verse book="18" chapter="38" verse="17">Misite' gam khuamial kongkhakpi, mi khatpeuh in nang hong lak ngei ahi hiam?
			</verse>
			<verse book="19" chapter="6" verse="5">Banghang hiam cihleh misite omna gam sungah nangmah phawk theihna ding bangmah omlo ahih manin, Leinuai panin kua in nang hong phat thei ding ahi hiam?
			</verse>
			<verse book="19" chapter="16" verse="9-10">Tua ahih ciangin lungdamin ka kipak a, lungmuangin ka om hi. 10 Banghang hiam cihleh Leinuai nong zuansak kei a, na mihoihpa Leihawmpi na musak kei hi.
			</verse>
			<verse book="19" chapter="49" verse="15">Ahih hangin Pasian in Leinuai' vangliatna panin kei hong honkhia ding hi; Banghang hiam cihleh amah in kei hong sang ding hi.
			</verse>
			<verse book="19" chapter="88" verse="10-12">A sisate-a' dingin na lamdang a bawl na hi hiam? Nangmah a phat dingin mi a si khinsate hong tho ding ahi hiam? 11  Han sungah na itna kip kigen ding a, siatna munah nangma thumannate kigen ding ahi hiam? 12 Khuamialna sungah na na lamdangte kithei a, mangngilhna gamsungah na hotkhiat huhna kithei ahi hiam?
			</verse>
			<verse book="19" chapter="90" verse="10">Kote' nuntak sung kum sawmsagih bang hi a, cidam le-ung kum sawmgiat bang hithei hi. Ahih hangin tua hunsung nangawn gimna leh haksatna hi a, tua hunte bei pakin kote ka maimang uhhi.
			</verse>
			<verse book="19" chapter="103" verse="15-17">Eite ihih leh i nuntakna pen lopa tawh kibang a, lolai-ah a po pakte bangin a palh hi. 16 Banghang hiam cihleh huih in amah semin beimang a, tua mun in amah thei nawnlo hi. 17 Ahih hangin { Topa' } itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi.
			</verse>
			<verse book="19" chapter="115" verse="17-18">Misite ahi a, gamdaihna sungah a pai peuhpeuhte in ahi zongin { Topa } phatlo uhhi. 18 Ahih hangin eite in tu-a kipanin a tawntungin { Topa } i phat ngitnget ding hi. { Topa } phat un.
			</verse>
			<verse book="19" chapter="139" verse="8">Vantungah kahto leng tua lai-ah nang na om ding a, Leinuai misite' gamah lupna bawlta leng zong tua lai-ah zong nang na om veve ding hi.
			</verse>
			<verse book="19" chapter="146" verse="4">A husan'na a bei ciangin lei-ah ciahkik uh a, tua ni mahmahin a ngaihsutnate uh beita hi.
			</verse>
			<verse book="21" chapter="3" verse="19-21">A tawpna-ah ci lehang, mihingte leh ganhingte in a tuah ding uh kibang a, ganhing mah bangin mihing zong a si a hihi. Mihing leh ganhing in a kibangin nuntakna hu nei a, mihing leh ganhing nuntakna a kiman'na bangmah omlo ahih manin, mihing pen ganhing sangin a hoihzawkna bangmah om tuanlo hi. 20 A nih tuakun mun khatah tung khawm ding uh a, leivui panin a piang uh ahih mah bangin leivui mah suakkik ding uhhi. 21 Mihingte' kha vanah kahto-in ganhingte' kha lei-ah lutsuk hi, cih a thei zong kuamah omlo hi.
			</verse>
			<verse book="21" chapter="9" verse="5-6">A hing laite in a si ding ahihlam uh thei a, a sisate in bangmah thei nawnlo uhhi. A sisate in thaman bangmah nei nawnlo uh a, amaute kiphawkkha nawnlo hi. 6 Amau-a' dingin itna, muhdahna, hanciamna cihte om nawnlo a, leitunga om nate khat beek theikha kik nawnlo ding uhhi.
			</verse>
			<verse book="21" chapter="9" verse="10">Na mai-ah sep ding a om khempeuh, na tha neihzah tawh sem in. Banghang hiam cihleh na zuat ding sihna gamsungah nasepna leh thungaihsutna, pilna leh theihna cihte omlo hi.  
			</verse>
			<verse book="21" chapter="12" verse="7">I pumpi, lei suakkik ding a, i nuntakna a hong pia Pasian' kiangah i kha ciahkik ta ding hi.
			</verse>
			<verse book="23" chapter="5" verse="14">Tua ahih ciangin Leinuai in a duhna khangsakin bangmah tawh a kiteh theilo zahin a kam ka beba a, Jerusalem' hoihna teng, a mipite, a mihonte, ama sunga a lungdam mite, a nawmvalh hi.
			</verse>
			<verse book="23" chapter="11" verse="6-9">Keivom pen tuuno tawh omkhawm ding a, kamkei gialbem pen keelno tawh lumkhawm ding hi. Bawngno leh humpinelkai leh ganhing thaute omkhawm ding uh a, naupangno khat nangawn in tuate hawlzo ding hi. 7 Bawngpi leh vompi in an nekhawm ding uh a, amau' note lumkhawm ding uhhi. Humpinelkai in bawngtal mah bangin buhkung ne ding hi. 8 Nawine naungek, gul gilo' kua vangah kimawl ding a, nawine nawnlo naupang in gul gunei' bu a sawk hangin a gul in tulo ding hi. 9 Ka mual siangtho buppi tungah amaute khatlekhat kiliamsak lo ding uh a, kisusia lo ding uhhi. Banghang hiam cihleh tuite in tuipi omna a tuamcip mah bangin leitungah { Topa}' thu theihna kidim ding hi.
			</verse>
			<verse book="23" chapter="14" verse="9-11">"Nang na paisuk ciangin a hong dawntuah dingin Leinuai-a misite kihanthawn a, nangmah a hong hopih dingin leitungah a lian ngei misi uliante kipusuak sak hi. A minamte' kumpite khempeuh amau' kumpi tokhom panin hong ding uhhi. 10 Amaute in nang hong hopihin, ‘Nang zong kote mah bangin na thahat kei hi. Kote mah na bangta hi,’ hong ci ding uhhi. 11 Nangma harp lasakna awte, nangma liatna khempeuh Leinuai-ah kipaipih suk hi. Thante pen nangma delhphah hi a, thante pen nangma silh a hihi.
			</verse>
			<verse book="23" chapter="26" verse="19">Nangma mi a sisate hingkik ding uh a, amau' pumpi thokik ding hi. Han sungah a lum mite aw, tho-in lungdamin la sa un! Banghang hiam cihleh zing daitui in leitung a nosak kik bangin sawtpi-a a sisa mite { Topa } in hingkiksak ding hi.
			</verse>
			<verse book="23" chapter="28" verse="18">Tua ciangin sihna tawh na thuciamna uh kiphiat ding a, Leinuai tawh na thukimna uh kiplo ding hi. A tumcip ding tuiciin in a hong nawk ciangin note hong sugawp ding hi.
			</verse>
			<verse book="23" chapter="38" verse="18">Banghang hiam cihleh Leinuai-ah a om mite in nangma tungah lungdamna hong ko theilo a, a sisa mite in nang hong phat theilo uhhi. Gum sunga a paisukte in nangma thumanna hong muang theilo uhhi.
			</verse>
			<verse book="26" chapter="32" verse="21">Egypt mite a pan'pih galhang pente in misite' gam Leinuai panin amaute na dawn ding uh a, ‘Pasian a theilo, galsunga si mite hong paisuk uh a, hih lai-ah lumta uhhi,’ ci-in kiko ding uhhi.
			</verse>
			<verse book="26" chapter="37" verse="11-14">Tua ciangin { Pasian } in kei kiangah, "Mihing ahi Ezekiel aw, Israel mite pen hih guhte tawh kibang uhhi. Amaute in, ‘I keucip a, i lamet ding bangmah om nawnloin i nuntakna guipi beita hi,’ ci uhhi. 12 Tua ahih ciangin ka mi Israel-te tungah thu gen in la, Topa { Pasian } in hih bangin ci hi, ci-in gen in: Ka mite aw, tu-in note' hankhuk kong hon'sak ding a, note hong paikhiatpihin, Israel gam kong tun'pihkik ding hi. 13 Note na kiphumna uh hankhuk hong hon'sakin kong paikhiatpih ciangin { Topa } ka hihna thu nong thei ding uhhi. 14 Note sungah keima nuntakna hu kong guan ding a, note hong hingsak kikin, na gam uhah kong tengsak kik ding hi. Tua ciangin { Topa } ka hihna thu nong thei ding uhhi. Hih bangin kong hihna ding thu ka kiciamzo a, ka kiciam bangin kong hih ding hi. { Topa } ahi keimah in hih thu ka gen khinzo hi, ci-in gen in," hong ci hi.
			</verse>
			<verse book="27" chapter="12" verse="2">A sisa mi tampite in nuntakna a ngahkik ding uhhi. Pawlkhatte nungta tawntung ding uh a, pawlkhatte in a tawntung zumna leh minsiatna a ngah ding uhhi.
			</verse>
			<verse book="27" chapter="12" verse="13">Nang Daniel na hih leh a tawpdong muan'huai takin om in. Tua ciangin na si ding a, ahi zongin hun a bei ciangin thaman a sang dingin na hingkik ding hi," a hong ci hi.
			</verse>
			<verse book="40" chapter="8" verse="11-12">Nisuahna leh nitumna panin mi tampi tak hong pai-in vantung ki-ukna sungah Abraham, Isaac, leh Jacob-te tawh an ne-in sabuai-ah tukhawm ding uhhi. 12 Ahi zongin vantung ki-ukna sungah a om dingin a kingaihsun Israel mite ahih leh pualam khuamialna-ah kilawnkhia ding a, tua lai-ah kapin a hagawi ding uhhi," a ci hi.
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un.
			</verse>
			<verse book="40" chapter="13" verse="41-42">Mihing Tapa in a vantung mite hong sawl ding a, ama ukna sungah a om migilote leh mi a mawhna dingin a bawl mi khempeuh kaikhawmin 42 meikhukpi sungah tua bang mite lawn ding uh a, tua lai-ah amaute kapin a hagawi ding uhhi.
			</verse>
			<verse book="40" chapter="13" verse="50">meikhukpi sungah tua migilote a khul ding uhhi. Tua lai-ah kapin a hagawi ding uhhi.
			</verse>
			<verse book="40" chapter="22" verse="29-32">Ahi zongin Zeisu in, "Note in Laisiangtho thu ahi a, Pasian' vangliatna ahi zongin theilo na hih manun na ngaihsunkhial uhhi. 30 Banghang hiam cihleh misite a thawhkik uh ciangin vantungah a om vantung mite tawh kibang ding uh a, zinei pasalnei cih omlo ding hi. 31 Misite thawhkikna thu tawh kisai-in note tungah a gen thute sim ngeilo na hi uhhiam? 32 Pasian in, ‘Kei pen Abraham' Pasian, Isaac' Pasian, Jacob' Pasian ka hi hi,’ ci hi. Pasian pen a si mite' Pasian hiloin a nungta mite' Pasian ahi hi," a ci hi.
			</verse>
			<verse book="40" chapter="25" verse="32-34">Ama mai-ah leitung minam khempeuh hong kikhawm ding hi. Gancingpa in tuu leh keelte a khen mah bangin mi khempeuh khen nihin hong koih ding hi. 33 Tuu a bang mite a taklamah koihin, keel a bang mite a veilamah koih ding hi. 34 Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note-a' dingin a kibawlkholsa gamnuam hong luah un.  
			</verse>
			<verse book="40" chapter="26" verse="29">Note kiangah kong genin-ah: Ka Pa' Ukna sungah note tawh leenggahzu thak ka dawnkik ni matengin leenggahzu ka dawnkik nawn kei ding hi," a ci hi.
			</verse>
			<verse book="40" chapter="27" verse="52">Hankhukte zong kihong a, Pasian' mi a sisa tampite zong kithokik sak hi.
			</verse>
			<verse book="41" chapter="5" verse="39">Amah sungtumin, "Banghangin hici gamlum na hi uhhiam? Banghangin kap na hi uhhiam? Numeino a si hilo hi; a ihmu hibek hi," a ci hi.
			</verse>
			<verse book="42" chapter="8" verse="52">Tua lai-a om mi khempeuh, tua numeino' sihna hangin kapin, thumin na om uhhi. Ahi zongin Zeisu in, "Kap nawn kei un, amah a si hilo hi; a ihmu bek ahi hi," a ci hi.
			</verse>
			<verse book="42" chapter="13" verse="28">Pasian' Ukna sungah Abraham, Isaac, Jacob, leh kamsangte khempeuh a omna mu napi-in, note a pualamah hong kihawlkhiat ciangin tua huna na kahna uh leh na ha gawina uh bangzah takin nasia ding ahi hiam?
			</verse>
			<verse book="42" chapter="16" verse="22-23">Tua ciangin mizawngpa hong si a, vantunga Abraham kiangah a om dingin vantung mite in a paipih uhhi. Mihaupa zong hong si leuleu-in a kivui hi. 23 Ahi zongin hell khuk sungah gimna thuakin a om hi. A khuadak leh, gamlapi mun khatah Abraham leh Lazaras a omkhawm a galmuh hi.
			</verse>
			<verse book="42" chapter="20" verse="34-38">Tua ciangin Zeisu in, "Tu huna hih leitung mite in numei leh pasal kiten'na nei uhhi. 35 Ahi zongin sihna panin thokikin a hong tungding hunah a nungta dingin a kilawm mite in kiten'na cihte neilo uhhi. 36 Amaute pen vantung mi tawh kibang uh a, sithei nawnlo uhhi. Sihna panin a thokik khinte ahih manin amaute pen Pasian' tate ahi uhhi. 37 Tua thamloin Moses in zong misite a thawhkikna thu teltakin hong lak hi. Sawlpang kuang thu a genna munah Topa pen, ‘Abraham Pasian, Isaac Pasian, Jacob Pasian,’ ci-in a na gen hi. 38 Amaute khempeuh hing uh ahih manin, Pasian pen mihingte' Pasian hi a, misite' Pasian hilo hi, a cihnopna ahi hi," ci-in a dawng hi.
			</verse>
			<verse book="42" chapter="23" verse="43">Zeisu in ama kiangah, "A mantakin ke'n kong cihin-ah: Tuni-in Paradais-ah kei tawh na omkhawm ding hi," a ci hi.
			</verse>
			<verse book="42" chapter="24" verse="5">Numeite lau mahmah uh ahih manin lei lam nga-in kuncip uhhi. Tua mi nihte in, "Banghangin misite lakah mihing zong na hi uhhiam 
			</verse>
			<verse book="42" chapter="24" verse="19-24">Tua ciangin Zeisu in amaute kiangah, "Bang thu ahi hiam?" ci-in a dot ciangin amaute in, "Nazareth khuami Zeisu tunga thupiang a hihi. Amah pen kamsang khat hi a, Pasian leh mite khempeuh in a thugen leh a nasepna-ah vang a nei mahmah khatin a ngaihsut uh a hihi. 20 Ahi zongin ka siampi liante uh leh ka uliante un sihna thukhenna a thuak dingin Pilat tungah ap uh a, singlamteh tungah kithat hi. 21 Amah pen Israel mite a honkhia dingpa hi, ci-in ka lamet uh a hihi. Tua bang hinapi-in hih thuteng hong piang a, tu-in a thu pian'zawh a ni thumna hita hi. 22 Ko pawlte' sung panin numei pawlkhat in lamdang ka sak uh thu hong gen uhhi. Amaute, tu zingsang tungin hanah va pai uh a, 23 ahi zongin ama luang na om nawnlo hi. Tua ciangin amaute hong ciahkik uh a, vantung mite a muhna uh leh tua vantung mite in Zeisu a hin'kik khitna thu a gennate uh hong gensawn uhhi. 24 Tua ciangin ka lawmte uh pawlkhat zong hanah va pai uh a, numeite' gen bang teekteekin va mu uh a, ahi zongin Zeisu mulo uhhi," ci-in a dawng hi. 
			</verse>
			<verse book="43" chapter="3" verse="36">Tua ahih manin Tapa a um mi peuhmah nungta tawntung ding a, Tapa' thu a manglote in nuntak mulo ding a, amaute tungah Pasian heh tawntung ding hi," a ci hi.
			</verse>
			<verse book="43" chapter="5" verse="24-25">"A mantakin kong genin-ah: Ka thugennate za-in kei hong sawlpa a um khempeuh a nungta paisuak ding hita hi. Mawhsak thukhenna ngah nawnloin, sihna panin a hingkik ta a hihi. 25 A taktakin ci lehang: A si mite in Pasian' Tapa' aw a zak hun uh hong tung ding hi bek loin tu-in a hun hong tungkhin hita a, ama aw a za mi khempeuh nungta ding uhhi.
			</verse>
			<verse book="43" chapter="5" verse="28-29">Hih thu ka hong gen ciangin lamdangsa kei un. Han sungah a om misi khempeuh in ama aw za-in, 29 han sung panin a hong paikhiat uh hun hong tung ding hi.  A gamtat hoih mite pen a nungta tawntung dingin hong thokik ding uh a, a gamtat siate ahih leh mawhsak thukhenna a thuak dingin hong thokik ding uhhi.
			</verse>
			<verse book="43" chapter="10" verse="17-18">Ka nuntakkik theihna dingin si ngam ka hih manin ka Pa in kei hong it hi. 18 Kuamah in ka nuntakna hong laksak theilo a, keima utthu tawh ka piak hizaw hi. Ka nuntakna piakkhiat theihna ding leh lakkik theihna ding thu ka Pa in kei tungah a hong piak ahi hi," a ci hi.
			</verse>
			<verse book="43" chapter="11" verse="11">a nungzuite kiangah, "I lawmpa Lazaras ihmu zo hi. Ahi zongin amah a phong dingin ka pai ding hi," a ci hi.
			</verse>
			<verse book="43" chapter="11" verse="23-25">Zeisu in, "Na u hong thokik ding hi," a cihleh 24 Martha in, "Nitawp ni-a thawhkik ni ciangin hong thawhkik ding ka thei hi," a ci hi. 25 Tua ciangin Zeisu in, "Keimah in a sisa mite thosakin a hingsak theipa ka hihi. Kei hong um mi peuhmah a sih hangin nungta ding hi.
			</verse>
			<verse book="43" chapter="11" verse="43-44">a cih khit ciangin nakpi takin kiko-in, "Lazaras aw, hong pusuak in," a ci hi. 44 Tua ciangin a misipa a khut a khe dial tawh kituamin, a maitang puan tawh a kitunsa-in hong pusuak hi. Zeisu in amaute kiangah, "A dial leh a puante phelkhia un," a ci hi.
			</verse>
			<verse book="43" chapter="14" verse="2-3">Note' omna ding mun a bawlkhol dingin a pai ding ka hihi. Ka Pa' innsungah omna ding mun tampi om hi. A omlo ding hi leh hih bangin thu ka hong gen kei ding hi. 3 Kei va pai-in note' omna ding mun ka va bawlkholh khit ciangin keima omna munah note na hong om theihna dingun note a hong la dingin ka hong paikik ding hi.
			</verse>
			<verse book="43" chapter="16" verse="22">Note zong tua mah tawh na kibang ding uhhi. Note zong tu-in na dah uh hangin note tawh kimukik ding ihih manin na lung uh dam mahmah ding a, tua na lungdamna uh kuamah in hong beisak theilo ding hi.
			</verse>
			<verse book="44" chapter="2" verse="24">Ahi zongin Pasian in misite lak panin amah hingkiksak a, sihna in amah lencip zolo ahih manin sihna hanga gimna panin amah a suaktasak hi.
			</verse>
			<verse book="44" chapter="5" verse="5-6">Ananias in hih thu a zak phetin thakhatin si-in puksukpah a, hih thu a za mi khempeuh a lau mahmah uhhi. 6 Tua ciangin tangvalte hong kipanin puan tawh a luang tun uh a, puakhia-in a va vui uhhi.
			</verse>
			<verse book="44" chapter="5" verse="10">Amah zong thakhat thu-in si-in Peter khe kiangah a puksuk hi. Tua ciangin tangvalte hong lut uh a, a sih khitlam a muh uh ciangin puakhia-in a pasal' gei-ah a phum uhhi.
			</verse>
			<verse book="44" chapter="8" verse="1-2">Hih Stephen thahna thu-ah Saul in zong thukimpih hi. 2 Thu um mi pawlkhat in Stephen vui uh a, nakpi takin dahin a kap uhhi.
			</verse>
			<verse book="44" chapter="13" verse="36">David in ama hun lai-in Pasian' deihna bangin na sem a, a sih ciangin a pu a pate gei mahah kisialin muatna a thuak hi.
			</verse>
			<verse book="44" chapter="24" verse="15">Amaute' up leh lamet mah bangin, Pasian in miphate leh misiate a kibangin sihna panin hingkik sak khawm ding hi, ci-in umin ka lamen hi.
			</verse>
			<verse book="46" chapter="15" verse="16">Banghang hiam cihleh misite a kihingkik saklo ding hi leh Christ zong kihingkik saklo ding hi.
			</verse>
			<verse book="46" chapter="15" verse="42-44">Misite a thawhkikna zong hihte mah tawh kibang hi. A kiphum pen a muat thei hi a, a thokik pen a muat theilo a hihi. 43 A kiphum laitakin hatloin melsia a, a kithawhsak kik ciangin thahatin a melhoih hi. 44 A kiphum laitakin leitung pumpi hi a, a kithawhsak kik ciangin kha pumpi a hihi. Leitung pumpi a om mah bangin kha pumpi zong a omding a hihi. 
			</verse>
			<verse book="47" chapter="5" verse="1-5">Banghang hiam cihleh hih ka ten'na ka leitung pumpi uh a sih ciangin mihingte bawl a hilo, Pasian in a kip tawntung dingin kote-a' dingin a hong bawlsak inn, vantungah a neiding ka hihna uh ka thei uhhi. 2 Tu laitakin ka vantung inn uhah ka omnopna uh lianlua mahmah ahih manin ngaklahin ka khuisasa uhhi. 3 Vantung inn-ah ka om uh ciangin pumpi neiloin guak om ding ka hi kei uhhi. 4 Hih leitung pumpi tawh ka om uh laitakin lungkhamin ka khuisasa uhhi. Hih ka leitung pumpi uh ka nusiat nopna hang uhhiloin a sithei pumpi pen a sithei nawnlo pumpi tawh a kilaih theihna dingin ka vantung pumpi uh ka deihna hang uh a hihi. 5 Hih kikheelna ding a hong vaihawmsakpa pen Pasian hi a, kote a hong piakdingte khempeuh hong pia taktak ding cih a lahna-in kote tungah ama Khasiangtho a hong pia hi. 
			</verse>
			<verse book="50" chapter="3" verse="10-11">Zeisu Christ thei-in, ama thawhkik bangin thokikin, kei zong sihna panin hong hingsak kik ding hi, ci-in ka lametna hangin ama thuak bangin thuakin, sihna-ah zong amah tawh ka kibat ding ka utpi pen a hihi.
			</verse>
			<verse book="52" chapter="4" verse="14">Zeisu si-in thokik hi, ci-in i up mah bangin Pasian in Zeisu hong paipih kik ciangin amah umin a si mite zong hong tonpih ding hi, ci-in i um hi.
			</verse>
			<verse book="58" chapter="9" verse="27">Mi khempeuh khatvei si-in, tua khit ciangin Pasian' thukhenna a thuakding ahih mah bangin, 
			</verse>
			<verse book="61" chapter="1" verse="15">Tua ahih manin ka sih khit ciangin hih thute na phawkkik kik theihna dingun ka hihtheih zahin ka hanciam ding hi.
			</verse>
			<verse book="62" chapter="5" verse="12">Pasian' Tapa tawh a kipawl peuhmah in nuntak tawntungna nei a, Pasian' Tapa tawh a kipawllote in nuntak tawntungna neilo uhhi, cihna a hihi.
			</verse>
			<verse book="66" chapter="1" verse="18">a nungta mipa zong ka hihi. Kei ka si ngei hi. Ahi zongin tu-in hong en in, a nungta tawntung ka hihi. Sihna leh misite omna gam keima khutnuai ahi uhhi.
			</verse>
			<verse book="66" chapter="2" verse="11">Tua ahih manin zakna ding bil a neite in Khasiangtho in pawlpite kiangah a gen thute na za un. A gualzo mite, nihvei sihna in gimsakkha nawnlo ding hi.
			</verse>
			<verse book="66" chapter="6" verse="9-11">Ciamtehna ngana a hon' ciangin Pasian' thu a genna hang leh Pasian' thu citakin teci a pan'na uh hangin a kithat mite' kha, biakna tau nuai-ah a om ka mu hi. 10 Amaute nakpi takin kiko uh a, "A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?" a ci uhhi. 11 Tua ciangin amaute tungah puantualpi a kang khat ciat kipia a, amaute a kithah mah bangin a kithat lai ding a naseppihte uh leh a sanggamte uh a kim matengin tawlkhat sung a tawlngak laina ding uh kigen hi.
			</verse>
			<verse book="66" chapter="14" verse="11">Amaute a kibawlsiatna mei, khu tawntung a, ganhing leh a lim bia-in, a min kigelhna a nei mi peuhmah in a sun a zanin tatsat loin gimna thuak paisuak uhhi," a ci hi. 
			</verse>
			<verse book="66" chapter="20" verse="4-6">Tua ciangin tokhom tungah a tu mi pawlkhat ka mu a, tua mite tungah thukhenna ding aana a kipia a hihi. Zeisu thu a genna leh Pasian thu hangin a kithat mite' kha zong ka mu hi. Tua mite in ganhing ahi a, a lim ahi zongin bialo uhhi; a taltang uhah ahi a, a khut tung uhah ahi zongin ganhing ciamtehna neilo uhhi. Amaute hong hingkik uh a, Christ tawh kum tul khat sung ukna aana a neikhawm uhhi. 5 Kum tul khat a cin'mateng a si dangte hingkiklo uhhi. Hih pen sihna panin thawhkikna a masa a hihi. 6 Hih thawhkikna masa sungah a kihel mite pen Pasian' mi siangtho hi a, a hampha mahmah ahi uhhi. Nihvei sihna in tua bang mite bangmah cihzo nawnlo ding a, amaute pen Pasian leh Christ' siampite hi ding uh a, amah tawh kum tul khat sung ukna aana nei ding uhhi.
			</verse>
			<verse book="66" chapter="20" verse="10-15">Amaute a khem Satan pen ganhing leh kamsang zuaupa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh a hihi. 11 Tua ciangin tokhom kang a lian khat leh a tungah a tupa ka mu hi. Ama omna panin lei leh van lengkhiamang a, a tun'na mel uh kitheilo hi. 12 A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute' gamtatna tua laibute sungah a kigelhna tawh kizui-in misite tungah thu a kikhen hi. 13 Tuipi sungah a om misite, tuipi in hong pusuah a, Sihna leh Misite' Gam in zong amau sungah a om misite hong pusuah uhhi. Tua ciangin a vekpi-in amaute' gamtatnasa tawh kizui-in thu a kikhen hi. 14 Tua ciangin Sihna leh Misite' Gam, meiphualpi sungah a kilawn hi. Hih meiphualpi pen sihna nihna a hihi. 15 A nungta mite a kigelhna laibu sungah a min a omlo peuhmah meiphualpi sungah kilawn hi. 
			</verse>
			<verse book="66" chapter="21" verse="4">Amaute' mit panin khitui khempeuh nulsak ding hi. Thu luisate maimang khinta ahih manin sihna, dahna, leh na sa-a kahna cihte om nawnlo ding hi," a ci hi. 
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.

			</verse>
		</category>
		<category id="108">
			<verse book="1" chapter="3" verse="19">Lei-ah na ciahkik matengin khua-ul kai-in na na sep ciang bekin an na ne ding hi. Banghang hiam cihleh lei sung panin nang hong kipiangsak a, nang, leivui na hih manin, leivui mah na suakkik ding hi," a ci hi. 
			</verse>
			<verse book="5" chapter="30" verse="15">"Tuni-in na teel dingun note' mai-ah nuntakna leh a hoih na, sihna leh siatna ka koih khinzo hi.
			</verse>
			<verse book="5" chapter="30" verse="19">Tuni-in note' langkhatah teci a pang dingin vantung leh leitung ka sam a, note' mai-ah na teel dingun nuntakna leh sihna, thupha leh samsiatna ka koih hi. Tua ahih ciangin note leh na suanlekhakte uh na hin'theihna dingun nuntakna teel unla,
			</verse>
			<verse book="10" chapter="12" verse="23">Ahih hangin tu-in amah si ta hi; Banghangin an tang nawn ding ka hi hiam? Amah lakik thei ding ka hi hiam? Ama kiangah kei ka pai ding a, ahih hangin kei kiangah amah hong kiklo ding hi," a ci hi.
			</verse>
			<verse book="18" chapter="1" verse="21">Tua ciangin amah in, "Ka nu sung panin guaktangin ka suak a, guaktang mahin ka ciahkik ding hi. { Topa } in hong pia a, { Topa } mah in hong lakik hi. { Topa' } min kiphat ta hen," a ci hi.
			</verse>
			<verse book="18" chapter="5" verse="26">A hun ciangin ancilna phualah buhlom a tun' mah bangin a teek sihin han na zuan ding hi.
			</verse>
			<verse book="18" chapter="14" verse="5">A nuntak tan ding kisehkhol a, a nuntak kha phazah ding kiciangtan khin hi. Nangmah in na ciangtan khin a, kikheel thei nawnlo hi.
			</verse>
			<verse book="18" chapter="16" verse="22">Banghang hiam cihleh ka hun nai mahmah ta a, ka lehzuih nawnloh ding lampi zui-in a pai ka hita hi.
			</verse>
			<verse book="18" chapter="19" verse="26">Natna in ka vun a nektum khit hangin, hih ka pumpi mahmah tawh Pasian ka mu ding hi.
			</verse>
			<verse book="19" chapter="17" verse="15">Kei ka hih leh, thumanna tawh na maitang ka en ding a, ka khan'lawh ciangin nangma mel muhna tawh ka lungkim ding hi.
			</verse>
			<verse book="19" chapter="39" verse="4">"{ Topa } aw, ka mong leh ka hun a kisehzah hong theisak in la, ka nuntakna a beipak hun ding hong theisak in!" ka ci hi.
			</verse>
			<verse book="19" chapter="68" verse="5-6">Pa neilote' pa leh meigong numeite a hupa pen, a siangtho mahmah ama omna-ah a om Pasian a hihi. 6 Pasian in a cimawhte a ten'na ding innlelo guan' a, thongkia mite nopsakna munah a tun'pih hi. Ahih hangin mi lehdote ahih leh keugaw gamah teng uhhi.
			</verse>
			<verse book="19" chapter="73" verse="26">Ka lungsim leh ka pumpi zawngkhal khading a, ahih hangin Pasian pen ka lungsim hatna leh keima-a' hi tawntung ding hi.
			</verse>
			<verse book="19" chapter="103" verse="14">Banghang hiam cihleh amah in eite' pian'na hong thei a, eite pen leivui ihihna a phawk hi. 
			</verse>
			<verse book="19" chapter="104" verse="29">Na maitang na seel ciangin amaute khasia uhhi. Amau' husan'na na lakkhiat ciangin amaute si-in amau' pian'na leivui-ah a ciahkik uhhi.
			</verse>
			<verse book="19" chapter="115" verse="17">Misite ahi a, gamdaihna sungah a pai peuhpeuhte in ahi zongin { Topa } phatlo uhhi.
			</verse>
			<verse book="19" chapter="116" verse="15">Ama mi siangthote a sih ciangin { Topa } in na sa mahmah hi.
			</verse>
			<verse book="19" chapter="119" verse="50">Hih pen ka thuakna-ah keima kihehnepna hi a, na thuciamna in kei tungah nuntakna hong pia hi.
			</verse>
			<verse book="19" chapter="146" verse="4">A husan'na a bei ciangin lei-ah ciahkik uh a, tua ni mahmahin a ngaihsutnate uh beita hi.
			</verse>
			<verse book="20" chapter="11" verse="19">Thumanin gamtat ding a hanciamte nungta ding a, a sia-in a gamta teiteite si ding uhhi.
			</verse>
			<verse book="20" chapter="14" verse="12">Mihingte in thuman lampi hi, ci-in a ngaihsutte pen sihna lampi hikha thei hi. 
			</verse>
			<verse book="20" chapter="24" verse="11-12">Thah dinga a kikaikhia mipa honkhia in la, sihna ding mun a zuan mipa lehkaih kik in. 12 Ke'n theikha kei ing, na cihnop hangin lungsim a thei Pasian in theitel veve hi; nang hong encik Pasian in hong teltheihna phawk in. Mi khempeuh a gamtatna bangin a thukkik ding hi.
			</verse>
			<verse book="20" chapter="30" verse="16">Han khuk, taciing numei, tui a deih tawntung lei keu, leh a kisumit zolo meikuang.
			</verse>
			<verse book="21" chapter="3" verse="2-4">Suah hun om a, sih hun om hi. Suan hun om a, bawhkhiat hun om hi.     3 Gawh hun om a, khoi hun om hi. Phel hun om a, lam hun om hi. 4 Kah hun om a, nuih hun om hi. Dah hun om a, laam hun om hi.  
			</verse>
			<verse book="21" chapter="7" verse="1-4">A manpha paknamtui sangin minpha hoihzaw a, i suah ni sangin i sih ni hoihzaw hi. 2 Pawisimna sangin sigalna hoihzaw hi. Sih ding bek a ngak ahihna mihing khempeuh in a phawk ding uh kilawm hi. 3 Nuihna sangin dahna hoihzaw hi; na mai hong gumsak zahin na thu theihna hong khangsak hi. 4 Mipilte dahna lakah omtual a, mihaite nopna lakah omtual hi.
			</verse>
			<verse book="21" chapter="8" verse="7-8">A hong piang ding thu i thei kei a, a hong gen thei zong kuamah omlo hi. 8 A sih ding a pelhthei, a sih ding hun a phiatthei kuamah omlo hi. Gal a om ciangin gallauna a pelhthei, siatna sungah a lut ciangin a pengthei kuamah omlo hi. 
			</verse>
			<verse book="21" chapter="9" verse="12">Mihing in ama hun ding thei ngeilo hi. Thang-ah a awk vasate leh ngen-ah a awk ngasate tawh i kibang hi. Lametloh hun laitak keekin hunsia sungah mihingte i tung hi.
			</verse>
			<verse book="21" chapter="12" verse="7">I pumpi, lei suakkik ding a, i nuntakna a hong pia Pasian' kiangah i kha ciahkik ta ding hi. 
			</verse>
			<verse book="23" chapter="25" verse="8">Amah in sihna beimangsak ding a, maitang khempeuh panin khitui nul ding hi. Leitung khempeuh panin ama mite a kizahkona lakhia ding hi. Banghang hiam cihleh { Topa } in hih thu gen khinzo hi.
			</verse>
			<verse book="23" chapter="26" verse="19">Nangma mi a sisate hingkik ding uh a, amau' pumpi thokik ding hi. Han sungah a lum mite aw, tho-in lungdamin la sa un! Banghang hiam cihleh zing daitui in leitung a nosak kik bangin sawtpi-a a sisa mite { Topa } in hingkiksak ding hi.
			</verse>
			<verse book="23" chapter="40" verse="29-31">Amah in a gim mi tungah vangliatna pia a, thahatna a neilo mi a thahatna khangsak hi. 30 Khangnote nangawn gimin tawl ding a, khanglai mite a tha uh bei ding hi. 31 Ahih hangin { Topa } a muang mite a tha uh dimkik ding a, muvanlai bangin kha tawh leengto-in, amaute tai napi-un tawllo ding uh a, amaute lam pai napi-un gimlo ding uhhi.
			</verse>
			<verse book="23" chapter="51" verse="12">{ Topa } in, "Kei, keimah pen note hong hehnempa ka hihi. Lopa sangin sauvei a nungta zaw tuanlo, mihing lellelte, Banghangin kihta na hi uhhiam?   
			</verse>
			<verse book="23" chapter="57" verse="1-2">Thuman mipa si a, kuamah in tua thu ngaihsutin nei nawnlo hi. Kuamah in a theihloh kalin thutak mite si uhhi. Banghang hiam cihleh tuahsiatna panin thuman mipa kilakhia a, nopsakna sungah amah tum hi. 2 Thutangin a gamta mite in a sihna uhah nopna ngahin tawlnga uhhi.
			</verse>
			<verse book="25" chapter="3" verse="31-33">Topa in hehpihna nei ahih manin hong nial paisuaklo ding hi. 32 Dahna hong thuaksak thei ding a, ahih hangin eite a hong itna muan'huai-in kip tawntung hi. 33 Dahna leh gimna a hong thuaksak ciangin amah lungdampah samlo hi.
			</verse>
			<verse book="27" chapter="12" verse="2">A sisa mi tampite in nuntakna a ngahkik ding uhhi. Pawlkhatte nungta tawntung ding uh a, pawlkhatte in a tawntung zumna leh minsiatna a ngah ding uhhi.
			</verse>
			<verse book="28" chapter="13" verse="14">Leinuai-a misite' omna-ah a paina ding uh panin honin, sihna ding panin suaktasak ding ka hi hiam? Sihna aw, gimna na piakna-ah amaute ka hehpih kei hi. Leinuai-a misite' gam aw, na suksiatna-ah amaute ka khasiat kei hi.
			</verse>
			<verse book="40" chapter="5" verse="4">Dahin a thum a tau mite Pasian in amaute hehnem ding ahih manin thupha ngah mi ahi uhhi.
			</verse>
			<verse book="40" chapter="10" verse="28">Pumpi a thah khit ciangin kha a that theilote na kihta kei un. Hell khuk sungah pumpi leh kha a nihin a susia theipa na kihtazaw un.
			</verse>
			<verse book="40" chapter="16" verse="18">Ke'n kong genin-ah: Nang pen suangneu a cihnopna Peter na hi hi. Hih suangpi tungah ka pawlpi ka lam ding a, sihna nangawn in zo zo ngeilo ding hi.
			</verse>
			<verse book="42" chapter="12" verse="20">Ahi zongin Pasian in ama kiangah, ‘Mihaipa aw, tuzan mahmahin na si ding hi. Hih na neihsa teng kua'n zang nawn ding ahi hiam?’ ci hi," a ci hi.
			</verse>
			<verse book="42" chapter="23" verse="43">Zeisu in ama kiangah, "A mantakin ke'n kong cihin-ah: Tuni-in Paradais-ah kei tawh na omkhawm ding hi," a ci hi.
			</verse>
			<verse book="43" chapter="5" verse="24">"A mantakin kong genin-ah: Ka thugennate za-in kei hong sawlpa a um khempeuh a nungta paisuak ding hita hi. Mawhsak thukhenna ngah nawnloin, sihna panin a hingkik ta a hihi.
			</verse>
			<verse book="43" chapter="5" verse="28">Hih thu ka hong gen ciangin lamdangsa kei un. Han sungah a om misi khempeuh in ama aw za-in,
			</verse>
			<verse book="43" chapter="10" verse="28-29">Tua ahih manin amaute tungah nuntak tawntungna pia ka hih manin si ngei nawnlo ding uh a, keima khutsung panin kuamah in amaute hong sut zolo ding uhhi. 29 Ka khutsungah a hong pia ka Pa sangin a lianzaw kuamah omlo ahih manin ka Pa' khutsung panin kuamah in lakhia zolo ding hi.
			</verse>
			<verse book="43" chapter="11" verse="11">a nungzuite kiangah, "I lawmpa Lazaras ihmu zo hi. Ahi zongin amah a phong dingin ka pai ding hi," a ci hi.
			</verse>
			<verse book="43" chapter="11" verse="25">Tua ciangin Zeisu in, "Keimah in a sisa mite thosakin a hingsak theipa ka hihi. Kei hong um mi peuhmah a sih hangin nungta ding hi. 
			</verse>
			<verse book="44" chapter="7" verse="59">Tua bangin suang a khiat thuahthuah laitakun Stephen in thu ngen a, "Topa Zeisu aw, ka kha hong la in," a ci hi.
			</verse>
			<verse book="44" chapter="17" verse="26">Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a pian'sakma pekin, mihingte' nuntak tanvei ding leh a ten'na ding uh mun a sehsa a hihi.
			</verse>
			<verse book="45" chapter="4" verse="25">Eite' mawhna hangin a si dingin Zeisu kipia a, Pasian tawh eite i kipawl theihna dingin kihingkik sak hi.
			</verse>
			<verse book="45" chapter="5" verse="8-12">Ahi zongin eite mawhna nei ihih laitakin eite-a' dingin Christ hong si ahih manin Pasian in eite hong it mahmahna thu hong lak khin hi. 9 Ama sihna hangin tu-in Pasian tawh kipawlthei ihih manin Pasian' hehna hangin gimna panin zong hong suaktasak zaw kan lai ding hi. 10 Pasian tawh eite i kilangneih laitakin ama Tapa' sihna hangin amah tawh hong kilemsak ahih leh tu-in Pasian tawh kipawl khinta ihih manin Christ nuntakna in eite hong honkhiazo zaw kan ding hilo ahi hiam? 11 Tuateng bek hilo lai a, Pasian tawh hong kilemsak i Topa Zeisu Christ hangin Pasian tungah i nuam mahmah hi. 12 Mi khat hangin leitungah mawhna hong om a, tua mawhna hangin sihna hong piang hi. Mi khempeuh mawh uh ahih manin tu-a bangzia-in mi khempeuh tungah sihna hong tung hi.
			</verse>
			<verse book="45" chapter="5" verse="17">Mi khat bek' mawhna hangin sihna in hong uk ahih leh mi khat mah ahi Zeisu Christ hangin nakpi takin a lian Pasian' hehpihna leh mihoih-a san'na a ngah mite nungta-in thahatzaw kan ding uhhi.
			</verse>
			<verse book="45" chapter="6" verse="3-4">Christ Zeisu tawh i kipawl theihna dingin ama sungah a kiphum eite pen ama sihna mahah zong a sikhawm ihihlam theilo na hi uhhiam? 4 I Pa' vangliatna tawh sihna panin Christ a kithawhsak kik mah bangin eite zong nuntakna thak i nuntak theihna dingin tui i kiphum ciangin amah tawh kiphum khawmin a sikhawm ihi hi.
			</verse>
			<verse book="45" chapter="6" verse="16">Mi khatpeuh' thu a mang dingin ama khutsungah na kipiak uh ciangin a thu na mante uh' sila na hi uhhi. Mawhna na bawl uh leh sihna a thuak ding na hi uh a, thumangin na om uh leh Pasian tawh pawlkhat a suak ding na hi uhhi.
			</verse>
			<verse book="45" chapter="6" verse="23">Banghang hiam cihleh mawhna in thaman hong piak pen sihna hi a, ahi zongin i Topa Zeisu tawh i kipawl manin Pasian' hong piakkhong pen nuntak tawntungna a hihi.
			</verse>
			<verse book="45" chapter="8" verse="2">Banghang hiam cihleh Christ Zeisu tawh a hong kipawlsak Khasiangtho in mawhna leh sihna a piangsak thukham panin kei hong suaktasak khinta hi.
			</verse>
			<verse book="45" chapter="8" verse="6">I ngaihsutna, i pumpi deihna uksak lehang sihna tawh kizom hi; i ngaihsutna, Khasiangtho uksak lehang nuntakna leh nopsakna tawh a kizom hi.
			</verse>
			<verse book="45" chapter="8" verse="13">Na pumpi uh deihna zui-in na gamtat uh leh na si ding uh a, ahi zongin Khasiangtho huhna tawh na mawh gamtatnate uh na sihsak uh leh na nungta ding uhhi.
			</verse>
			<verse book="45" chapter="8" verse="38">Bangmah in ama hong itna tawh hong kikhensakzo hetlo ding hi, ci-in ka thei hi. Sihna, nuntakna, vantung mite, vantung vangliatnate, tuhun nate leh a hong tungding nate,
			</verse>
			<verse book="45" chapter="14" verse="8">I nuntak leh Topa-a' dingin a nungta ihi a, i sih leh zong Topa-a' ding mahin a si ihi hi. Tua ahih manin i si a, i hing zongin Topa-a' ihi hi.
			</verse>
			<verse book="46" chapter="15" verse="25-26">Banghang hiam cihleh Pasian in a galte khempeuh zo-in a khenuai-ah a koihkhit hundong mateng Christ in uk ding hi. 26 A tawpna-ah suksiat ding a gal nunung pen in sihna a hihi.  
			</verse>
			<verse book="46" chapter="15" verse="42-44">Misite a thawhkikna zong hihte mah tawh kibang hi. A kiphum pen a muat thei hi a, a thokik pen a muat theilo a hihi. 43 A kiphum laitakin hatloin melsia a, a kithawhsak kik ciangin thahatin a melhoih hi. 44 A kiphum laitakin leitung pumpi hi a, a kithawhsak kik ciangin kha pumpi a hihi. Leitung pumpi a om mah bangin kha pumpi zong a omding a hihi. 
			</verse>
			<verse book="46" chapter="15" verse="51-56">Kuamah kim in a theihloh thusim khat na ngai un. Eite khempeuh a si khin ding ihi kei a, thakhatthu-in a kikheelvat ding ihi hi. 52 Peengkul nunung hong gin' ciangin mitphiat kikal sungin i kikheelpak ding hi. Banghang hiam cihleh peengkul hong gin' ciangin misite a sithei nawnlo dingin hong tho ding a, i vekpi-in i kikheel ding hi. 53 A muatthei pumpi pen a muattheilo pumpi-in hong kikheel ding a, a sithei pumpi pen a sitheilo pumpi-in hong kikheel ding hi. 54 A muatthei pen a muattheilo hong suakin, a sithei pen a sitheilo hong suah ciangin Laisiangtho thu hong tung taktak ding hi. Laisiangtho in, "Sihna maimangin gualzawhna in khuplet hi. 55 Sihna aw, na gualzawhna koi-ah om a, midangte na suksiat zawhna ding na thahatna koi-ah omta ahi hiam?" na ci hi. 56 Sihna a pian'na mawhna hang hi a, mawhna a kitheihna Thukham hang a hihi.
			</verse>
			<verse book="47" chapter="4" verse="16-17">Tua thu hangin ka lungkia tuankei uhhi. Kote' leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi. 17 Tuhun laitakin tomno sung lungkhamna ka thuakte uh in ka thuakna uh sangin nakpi takin a lianzaw tawntung minthan'na sung hong tun'pih ding hi.
			</verse>
			<verse book="47" chapter="5" verse="1">Banghang hiam cihleh hih ka ten'na ka leitung pumpi uh a sih ciangin mihingte bawl a hilo, Pasian in a kip tawntung dingin kote-a' dingin a hong bawlsak inn, vantungah a neiding ka hihna uh ka thei uhhi.
			</verse>
			<verse book="47" chapter="5" verse="8">Lungmuang takin a ki-om hithiat hi a, hih leitung pumpi nusia-in Topa tawh omkhawm ding a ki-utzaw a hihi.
			</verse>
			<verse book="47" chapter="7" verse="10">Tua na dahna uh hotkhiatna ngahtheihna dingin na lungsim uh na kheelna dingun Pasian in hong zang ahih manin dahna ding bangmah omlo hi. Ahi zongin hih leitung dahna lelte in ahih leh sihna piangsak hi.
			</verse>
			<verse book="50" chapter="1" verse="21">Banghang hiam cihleh Christ-a' ding bekin a nungta ka hi a, si ta leng zong kei-a' dingin hoihzaw semsem lai hi.
			</verse>
			<verse book="50" chapter="3" verse="10">Zeisu Christ thei-in, ama thawhkik bangin thokikin, kei zong sihna panin hong hingsak kik ding hi, ci-in ka lametna hangin ama thuak bangin thuakin, sihna-ah zong amah tawh ka kibat ding ka utpi pen a hihi. 
			</verse>
			<verse book="52" chapter="4" verse="13-18">Sanggamte aw, lametna a neilo mite bangin na dahluat lohna dingun a sisa mite' omzia ding thu na theih ding uh ka deih hi. 14 Zeisu si-in thokik hi, ci-in i up mah bangin Pasian in Zeisu hong paipih kik ciangin amah umin a si mite zong hong tonpih ding hi, ci-in i um hi. 15 Topa' thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh a kimuh ma-in Topa tawh i kimu kei ding hi. 16 Pasian' thupiakna awging lianpi, vantung mi mangpa' thugenna, leh Pasian' peengkul hong ging ding a, vantung panin Topa mahmah hong paisuk ding hi. 17 Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna a hihi. 18 Tua ahih ciangin note khatlekhat hih thu tawh na kihehnem un. 
			</verse>
			<verse book="58" chapter="2" verse="14">Tate a cih mite pen leitung cilesa a nei mite ahih manin, ama sihna hangin sihna a uk Dawimangpa a sukgawp theihna dingin Zeisu in mihing pian'zia mah hong nei phot hi.
			</verse>
			<verse book="58" chapter="2" verse="9">Ahi zongin Pasian' hehpihna hangin mi khempeuh-a' dingin Zeisu a sih theihna dingin tawlkhat sung vantung mite sangin a neuzaw-in a kibawlna i mu a, sihna a thuakna hangin minthan'na leh pahtawina a ngahna thu i thei hi.
			</verse>
			<verse book="58" chapter="5" verse="7">Leitungah mihingin Zeisu a omlai-in sihna panin amah a honkhia theiding Pasian tungah thu ngenin khitui naptui tawh thumin na kiko hi.
			</verse>
			<verse book="58" chapter="7" verse="8">Siampite' lakna tawh kisai-in ahih leh a sithei mi mah ahi siampite in mite tung panin sawmah khat a la uhhi. Ahi zongin Melkhizedek' lakna tawh kisai-in ahih leh Laisiangtho in a gen mah bangin a nungta tawntung mipa in sawmah khat a la a hihi.
			</verse>
			<verse book="58" chapter="9" verse="14-15">tawntung Khasiangtho hangin Pasian tungah a cingtaak biakpiakna dingin Christ in a piak ama sisan in na tam semkhia zozaw ding a, a nungta Pasian' na i septheihna dingin bangmahin a kimanglo nasepna panin ama sisan in i lungsim hong siangsak ding hi.15 Thuciamna masa in a huamkhak mite, a mawhna panun a suahtak theihna ding uh ngeina om pen a si suak khinta ahih manin, Pasian' sap mite in a ciamsa tawntung thupha a ngahtheihna dingun Christ in thuciamna thak a hong vaihawm a hihi.
			</verse>
			<verse book="58" chapter="9" verse="27">Mi khempeuh khatvei si-in, tua khit ciangin Pasian' thukhenna a thuakding ahih mah bangin,
			</verse>
			<verse book="58" chapter="13" verse="14">Eite-a' dingin hih leitungah a kip khuapi omlo ahih manin a hong piang lai ding khuapi a zong ihi hi.
			</verse>
			<verse book="60" chapter="1" verse="3-9">I Topa Zeisu Christ' Pa Pasian tungah lungdam ni. Ama hong hehpih mahmahna hangin sihna panin Zeisu Christ a thawhkik sakna tawh eite tungah nuntakna thak a hong pia hi. Tua ahih manin i lametna kiam ngeilo a, 4 Pasian in ama mite-a' dingin a koih thuphate i ngahna dingin lamenin i om hi. Tua thuphate sia ngeilo, nin ngeilo, mual ngeiloin a om tawntungna vantungah note-a' dingin a hong koihsak hi.
			</verse>
			<verse book="60" chapter="3" verse="18">Christ mahmah zong note-a' dingin si a, Pasian' kiangah hong tun'pih theihna dingin mihoih khat pen mihoihlote' mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi.
			</verse>
			<verse book="61" chapter="1" verse="14">I Topa Zeisu Christ in teltakin hong genkhin ahih manin hih leitung pumpi ka nusiat baihna ding thu ka thei hi.
			</verse>
			<verse book="62" chapter="3" verse="2">Ka lawm itte aw, eite' pianzia ding taktak a telin hong kilat nailoh hangin tu-in Pasian' tate ihi hi. Ahi zongin Christ hong kilat ciangin ama pianzia ahi bang teekteekin mu ding ihih manin amah i batna ding thu teltakin i thei hi.
			</verse>
			<verse book="66" chapter="1" verse="17-18">Amah ka muh ciangin misi bangin ama khe phungah ka puk hi. Ahi zongin amah in ka tungah a taklam khut hong nga a, "Lau kei in; kei pen a kipatna leh a tawpna ka hi a, 18 a nungta mipa zong ka hihi. Kei ka si ngei hi. Ahi zongin tu-in hong en in, a nungta tawntung ka hihi. Sihna leh misite omna gam keima khutnuai ahi uhhi.
			</verse>
			<verse book="66" chapter="2" verse="10">Na thuakding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hi leh nuntakna lukhu ka hong pia ding hi.
			</verse>
			<verse book="66" chapter="12" verse="11">I sanggamte in Tuuno sisan leh thuman a genna uh tawh amah na zo uh a, a nuntakna nangawn uh na pia ngam uhhi.
			</verse>
			<verse book="66" chapter="14" verse="13">Tua ciangin vantung panin awging khat ka za a, "Tu-a kipanin Topa thu-ah a si mite mi hampha mahmah ahi hi, cihna gelh in," a ci hi. Tua ciangin Khasiangtho in, "Hi takpi hi. Amaute' nasepna thaman in amaute zui ding ahih manin a nasep gimna panun tawlnga-in nuamsa-in om ding uhhi," ci-in a dawng hi.
			</verse>
			<verse book="66" chapter="20" verse="6">Hih thawhkikna masa sungah a kihel mite pen Pasian' mi siangtho hi a, a hampha mahmah ahi uhhi. Nihvei sihna in tua bang mite bangmah cihzo nawnlo ding a, amaute pen Pasian leh Christ' siampite hi ding uh a, amah tawh kum tul khat sung ukna aana nei ding uhhi.
			</verse>
			<verse book="66" chapter="20" verse="14">Tua ciangin Sihna leh Misite' Gam, meiphualpi sungah a kilawn hi. Hih meiphualpi pen sihna nihna a hihi.
			</verse>
			<verse book="66" chapter="21" verse="4">Amaute' mit panin khitui khempeuh nulsak ding hi. Thu luisate maimang khinta ahih manin sihna, dahna, leh na sa-a kahna cihte om nawnlo ding hi," a ci hi. 

			</verse>
		</category>
		<category id="109">
			<verse book="2" chapter="21" verse="1-3">"Tu-in hihte pen amaute' tungah na piak ding biakna ngeina kipte a hihi. 2 Hebrews  mi sila khat na lei uh ciangin, amah in kum guk sung na hong sepsak ding a, a kum sagihna ciangin bangmah hong pia loin a suakta-in paikhia ding hi. 3Amah guakin hong pai ahih leh amah guak mahin paikhia ding a, zi neisa-in hong pai ahih leh amah tawh a zi zong paikhia ding hi.
			</verse>
			<verse book="2" chapter="21" verse="16">"Zuak ding ahi a, sila-in neih ding ahi zongin mi a gu mi peuhmah kithat ding hi
			</verse>
			<verse book="2" chapter="21" verse="20-21">"Mi khat in molhtum khat tawh ama sila ahi pasal hita leh numei hita leh satin a phualah a sih pah leh, amah gim kipia ding hi. 21 Ahih hangin ni khat ahi a, ni nih ahi zongin sila a nuntak leh, amah gim piak ding hilo hi. Banghang hiam cihleh sila pen ama neihsa ahih manin sila a sih ciangin amah a sumh khin a hihi. 
			</verse>
			<verse book="2" chapter="21" verse="26-27">"Mi khat in ama sila ahi pasal hita leh numei hita leh a mit satin a suksiatkhak leh amah in tua mit' hangin sila suakta sakin paikhiasak ding hi. 27 Amah in a sila ahi pasal hita leh numei hita leh a ha a tupkhiat leh, amah in tua ha' hangin sila suakta sakin paikhiasak ding hi.
			</verse>
			<verse book="3" chapter="19" verse="20">"Sila ahi numei, midang khat in zuthawl a piaksa, kitankhia nailoin amah suahtakna a kipia nailo nu, pasal dang khat in a lupkhoppih leh, thukanna kinei ding hi. Amaute kithatlo ding hi; Banghang hiam cihleh tuanu sila hi lai hi.
			</verse>
			<verse book="3" chapter="22" verse="11">Ahih hangin siampipa khat in ama-a' dingin sum tawh sila khat a lei leh, tua a sila in ne thei ding hi. Ama inn sungah a suak mite in ama an ne thei ding uhhi.
			</verse>
			<verse book="3" chapter="25" verse="10">Note in a kum sawmngana siangtho sakin, gamsunga a teng mi khempeuh tungah suahtakna thu na zasak ding uhhi. Note in nomau' neihsa ciat ngahkikin, sila-in a kizuak mite nomau' innkuanpihte ciat kiangah na ciahkik uh ciangin note-a' dingin jubilee hi ding hi.
			</verse>
			<verse book="3" chapter="25" verse="39-46">"Na gei-a om na sanggampa zawngin, nangma tungah amahmah hong kizuak leh, sila bangin na na semsak kei ding hi. 40 Amah pen a kicial nasem leh peemta bangin nang kiangah om ding hi. Amah in jubilee kum mateng nangma na hong sem ding a, 41 tua ciangin nang kiang panin amah leh ama kiangah a om a tate paikhia ding a, ama innkuan zuan kikin, a pate' neihsa ngahkik ding hi. 42 Banghang hiam cihleh amaute pen Egypt gam panin ka paikhiatpih keima nasemte hi a, amaute sila-in kizuaklo ding hi.  43  Note in hih gawpgawpna tawh amah na uk kei ding uh a, na Pasian uh na zahtak ding uhhi. 44 Note in na neih theih ding uh sila numei leh sila pasalte hih bang ahi hi: Na kimkot uha om minam dangte lak panin sila numei leh sila pasal na lei thei ding uhhi. 45 Note in na gamsung uhah a suak, note lakah a hong peem khualmite leh note tawh a om amau' innkuante lak panin zong na lei thei ding uh a, amaute pen nomau-a' hi thei ding uhhi. 46 Note in amaute pen note' khit ciangin na tapate uh tungah amau' neih tawntung dingin a luah dingin na pia thei ding uhhi. Note in sila-in amaute na nei thei ding uh a, ahih hangin na sanggam uh Israel mite khatlekhat hih gawpgawpna tawh na ki-uk kei ding uhhi.
			</verse>
			<verse book="5" chapter="15" verse="12-14">"Na sanggampa, Hebrews  pasal khat ahi a, Hebrews  numei khat ahi zongin nang tungah hong kizuak leh, amah in nangma na kum guk sung hong sem ding a, a kum sagihna ciangin nang kiang panin a suakta-in na paikhiasak ding hi. 13 Na kiang panin a suakta-in na paikhiatsak ciangin khuthawm guakin na paisak kei ding hi. 14 Na tuuhon lak, na ancilna leh na leenggah sukna panin citna tawh tampi na pia ding a, { Topa } na Pasian in nang thupha hong piak zahin amah na pia ding hi.
			</verse>
			<verse book="5" chapter="23" verse="15-16">"A topa' kiang panin no kiangah a hong tai sila, a topa kiang mahah na apkik kei ding uhhi. 16 Na khuapite uh lak panin ama teelna mun, ama lungkim penna, note lakah note tawh amah hong teng ding a, amah na nengniam kei ding uhhi.
			</verse>
			<verse book="5" chapter="24" verse="7">"Mi khat in Israel mi a sanggamte khat gu-in, amah in sila bangin a bawl ahi a, a zuak ahi zongin a kimuh leh, tua gutapa kithat ding hi. Tua bangin note' lak panin siatna na siangsak ding uhhi. 
			</verse>
			<verse book="5" chapter="28" verse="68">Note na zin kik ngei nawn kei ding uhhi, ci-in kong ciam khualzinna, Egypt gamah teembaw tawh { Topa } in note hong paipih kik ding hi. Tua lai-ah sila numei leh sila pasal dingin na galte uh tungah na kizuak ding uh a, ahih hangin kuamah in note hong leilo ding hi," a ci hi.
			</verse>
			<verse book="7" chapter="1" verse="30">Zebulun minamte in Kitron-a teng mite ahi a, Nahalol-a teng mite ahi zongin hawlkhia lo a, Kanaan mite amaute lakah tengin aana tawh nasemte a suak uhhi.
			</verse>
			<verse book="9" chapter="4" verse="9">Filistia mite aw, hang unla, pasal bangin gamta un. Tua hi kei leh amaute, note' sila hong hih mah bangin Hebrews mite' sila na suak ding uhhi. Pasal lungsim nei-in do un," a ci uhhi.
			</verse>
			<verse book="9" chapter="30" verse="11-15">Amaute in Egypt mi khat gamlakah mu uh a, David kiangah amah paipih uhhi. Amaute in an pia uh a, amah in ne hi. Amaute in tui dawn ding zong a pia uhhi. 12 Theimoh khat leh leenggahkeu bawk nih zong a pia uhhi. Amah in tuate a nek khit ciangin a tha hong dimkik hi. Banghang hiam cihleh an ahi a, tui ahi zongin sun thum leh zan thum nelo dawnloin om hi. 13 Tua ciangin David in ama kiangah, "Nang kuate na hi hiam? Koi pan na hi hiam?" a ci hi. Amah in, "Kei pen Amalek-te khat' nasem, Egypt mi tangval khat ka hihi. Tuma ni thum lai-in ka ci na ahih manin ka topa in hong nusia hi. 14 Kote in Khereth mite' Negeb gam leh Judah-te' gamsung leh Kaleb mite' Negeb gam ka sim uh a, mei tawh Ziklag ka hal uhhi," a ci hi. 15 Tua ciangin David in ama kiangah, "Hih mite kiangah nong paipih suk nuam ding hiam?" a ci hi. Amah in, "Nangmah in kei nong thahlohna ding ahi a, ka topa' khutsungah nong apkik lohna ding ahi zongin Pasian' min tawh kei tungah hong kiciam peuh lecin hih mihonte kiangah nang kong paipihsuk ding hi," a ci hi.
			</verse>
			<verse book="12" chapter="4" verse="1">Tu-in kamsang honte sung pan mi khat' zi Elisha' tungah kiko-in, "Na nasem ka pasal si hi. Na nasempa in { Topa } a zahtakna na thei hi. Ahih hangin ka tapate nih sila dingin a la dingin a leibatnapa hong pai hi," a ci hi.
			</verse>
			<verse book="15" chapter="9" verse="9">Kote pen sal ka hi takpi uhhi; ahi zongin ka salsuahna uhah ka Pasian un nong nusia kei a, kote' Pasian' biakinn puahkikin ka din'sakkik theihna ding uh leh Judah leh Jerusalem-ah kidalna kulh ka neih theihna dingun kipat thakna na hong piak theihna dingin Persia kumpite ko tungah a thunuam dingin nong bawlsak hi.
			</verse>
			<verse book="20" chapter="17" verse="2">A pil silapa in a topa' ta hai tungah aana nei-in a topa' gamh pawlkhat a luah hi. 
			</verse>
			<verse book="20" chapter="19" verse="10">Mihaite a nop lua-in a nuntak ding kilawmlo a, silate in miliante a uk ding kilawmlo zaw lai hi.
			</verse>
			<verse book="20" chapter="22" verse="16">Hauhnop manin mihaute letsong pia leeng kizawn'lawh a, hauhnop manin mizawngte' neihsa laksak lehang zong kihauhlawh tuanlo hi.
			</verse>
			<verse book="20" chapter="30" verse="10">Sila khat a topa kiangah gensia kei in; amah in nang hong gensia-in gimna na thuakkha ding hi.
			</verse>
			<verse book="23" chapter="14" verse="1-5">{ Topa } in Jacob hehpihin Israel teelkik ding a, amaute pen a gam uhah koihkik ding hi. Khual mite in amaute pawlin Jacob innkuan bel ding uhhi. 2 Israel mite in amaute manin amau' gamah ciahpih ding uh a, { Topa' } gamsungah amaute pen sila numei sila pasal dingin nei ding uhhi. Amaute a man ngei mite pen tu-in amaute in lehmat ding uh a, amaute a nengniam ngei mite tungah tu-in ukna nei ding uhhi. 3 A haksa nasep hong kisepsakna, gimna leh lungkhamna panin { Topa } in note tungah tawldamna hong piak ciangin, 4 Babylon kumpipa tungah hih zahkona kam na zang ding uh a, "Kumpi gilopa pukta a, amah in kuamah nengniamzo nawnlo ding! 5 Tawlnga loin mihingte satna-in a kizang, hehna tawh minamte ukin nakpi takin a bawlsia, migilote' ciangkhut leh gam ukte' kumpi ciangkhut, { Topa } in kuaitan khinta hi.  
			</verse>
			<verse book="23" chapter="61" verse="1">Gimna a thuak mite tungah thuhoih a puak dingin { Topa } in kei hong teelin hong sawl ahih manin keima sungah Topa { Pasian}' kha hong om hi. Lungsim kitamzante a damsak ding, salin a kimante tungah suahtakna thu a gen ding, a kikhum mite-a' dingin thong kong a hong ding, 
			</verse>
			<verse book="24" chapter="34" verse="8-9">Zedekiah kumpipa in numei ahi a, pasal ahi zongin Hebrews  mipih silate khahkhia-in, kuamah in a Jew mipihte sila-in khawi theilo ding hi, ci-in suahtakna ding thu zasak a, Jerusalem khua-a mi khempeuh tawh thuciamna a bawl hi.
			</verse>
			<verse book="29" chapter="3" verse="2-3">Minam dang khempeuh kaikhawmin Jehoshafat Kuam-ah ka paipih ding hi. Ka mihingte tungah a bawlnasa uh hangin tua munah amaute thu ka khen ding hi. Amaute in Israel mite, gamdangah thehthang uh a, ka gamsung teng phelhawm mangkhin uhhi. 3 A galmatte uh kua in ngah ding, ci-in ai san uh a, zu leh numei leina dingin numeino leh naupangnote sila-in a zuak uhhi.
			</verse>
			<verse book="30" chapter="8" verse="6">Khedap bu khat man dingin mizawngte sila-in i zuak nuam a, i mangbuh hoihlote sum tampi i khawng nuam hi," na ci uhhi.
			</verse>
			<verse book="38" chapter="9" verse="12">Lametna a om no salte aw, ciahkik unla, a muan'huai mahmah na mun ngei uh zuankik un. Note' thuaknasa a zah nihin thupha ka hong piakna ding tuni-in note kiangah ka hong gen hi.
			</verse>
			<verse book="40" chapter="6" verse="24">"Kuamah, to nih' sila hikhawm theilo hi. Khat mudahin khat it ding a, khat tungah thumanin khat simmawhbawl ding hi. Note in Pasian' na leh leitung sum na na semkhawm zo kei ding uhhi.
			</verse>
			<verse book="40" chapter="20" verse="25-28">Ahi zongin Zeisu in amaute sam a, "Mi a uk Gentail-te in mite tungah aana nei uh a, mi a makai Gentail-te in thuneihna tawh a ukna thu na thei uhhi. 26 Ahi zongin note lakah tua bang hilo ding hi. Note lakah a lian ahi dingte note' nasem hi ding a, 27 note' lakah a lianpen ahi dingte note' sila hi ding hi. 28 Mihing Tapa zong nasem nei dingin hong pai hiloin mi dangte-a' ding na semin, mi tampi tatna ding a si dingin a hong pai ahih mah bangin note zong a tuaci ding na hi uhhi," a ci hi.
			</verse>
			<verse book="40" chapter="24" verse="45-51">"A pil a citak nasem i cih a bangcite ahi hiam? A naseppih dangte ukin a hun manmanin amaute' nekzah ding ciat an a pia dingin a topa in a seh a nasempa a hihi. 46 A topa hong ciah ciangin ama sawl bangin na semin a om a muhpa pen mi hampha mahmah khat a hihi.  47 Ke'n kong genin-ah, ama neihsa khempeuh a uk dingin a topa in tua nasempa a koih ding hi. 48 Ahi zongin tua nasempa nasem hoihlo hi hen la, a lungsim sungah, ‘Ka topa hong ciahhak ding hi,’ ci-in, 49 a naseppih a lawmte satgawp hen la, zukham thei mite tawh anne zune-in na om leh, 50 a topa tung dingin a uploh ni hun khatpeuhin a topa hong tung ding a, 51 a topa in nakpi takin gim pia-in, mihoih a kineihkhemte' gimthuak dingteng thuaksak ding a, amah kapin a hagawi ding hi.
			</verse>
			<verse book="40" chapter="25" verse="14-20">"Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte' kep dingin a ap hi. 15 Amau' siamna tawh kizui-in khat tungah tul nga, khat tungah tul nih, khat tungah tul khat a ap khit ciangin a zinkhia hi. 16 Tul nga a ngahpa in sum bawlna-in zangpah a, a meet tul nga mah a ngahthuah hi. 17 Tul nih a ngahpa in zong a meet tul nih mah a ngahthuah hi. 18 Ahi zongin tul khat a ngahpa in leisung to-in a topa' sum a selcip hi. 19 "Hun sawtpi khit ciangin tua nasemte' topa hong ciahkik a, a nasemte tawh a sum thu a siangsak uhhi. 20 Tul nga a ngahpa in a dang tul nga mah hong tawithuahin, ‘Topa aw, kei tungah tul nga nong ap hi. Hih lai-ah tul nga mah ka meetsak hi,’ hong cih ciangin
			</verse>
			<verse book="41" chapter="10" verse="42-45">Ahi zongin Zeisu in amaute samin, "Leitung mi a ukte in mite tungah aana nei-in, mi a makaite in thuneihna tawh a ukna thu na thei uhhi. 43 Ahi zongin note lakah tua bangin hilo ding hi. Note lakah a lian nuam khat peuhpeuh, adangte khempeuh' nasem hi ding a, 44 a makai ahi nuam khat peuhpeuh, adangte khempeuh' sila hi ding hi. 45 Banghang hiam cihleh Mihing Tapa zong, midangte ama na a semsak dingin a hong pai hilo hi. Midangte' na a sem ding leh mi tampi a tatkhiatna ding ama nuntakna a pia dingin a hong pai ahi zaw hi," a ci hi. 
			</verse>
			<verse book="42" chapter="4" verse="18">"Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa' kha hong om hi. Salin a kimante tungah suahtakna thu a gen ding, mittawte in khua a muhkik theihna ding, a kinengniamte a suaktasak ding leh
			</verse>
			<verse book="42" chapter="12" verse="42-46">Topa in, "A pil a citak nasempa i cih a bangcite ahi hiam? A naseppih dangte ukin a hun manmanin amaute' nekzah ding ciat a pia dingin a topa in a seh nasempa a hihi. 43 A topa hong ciah ciangin hih ama sawl bangin a sem a muh nasempa pen mi hampha mahmah a hihi. 44 Ke'n kong cihin-ah, a neihsa khempeuh a uk dingin a topa in tua nasempa koih takpi ding hi. 45 Ahi zongin tua nasempa in a lungsim sungah, ‘Ka topa hong ciahkik hak ding hi,’ ci-in ngaihsunin a naseppih numei leh pasalte satgawp hen la, zukham ankhamin ommawk leh, 46 tua nasempa' topa pen ama upmawhloh ni, a theihkholh loh hunin hong tung ding hi. A topa in nakpi takin amah gim pia ding a, a thumanglo mite tawh a kibangin a thuaksak khawm ding hi.
			</verse>
			<verse book="42" chapter="16" verse="13">"To nih' na a semkhawmzo nasem kuamah omlo hi. A to khat mudahin khat it ding a, khat beelin khat a simmawh ding hi. Pasian' na leh leitung sum na na semkhawmzo kei ding uhhi," a ci hi.
			</verse>
			<verse book="42" chapter="19" verse="12-17">"Khatvei, ulian khat om a, kumpi za a lakkhit ciangin a ciahkik dingin gamlapi gamah a pai dingin a dingkhia hi. 13 A din'khiat ma-in ama nasem mihing sawmte sam a, amaute tungah sum za khat ciat pia-in, ‘Ka omloh sungin hih sumte tawh na siam bang bangun sum na bawl ciat un,’ ci-in a vaikhak hi. 14 Ahi zongin ama gammite in hih ulianpa mudah uh ahih manin ama nungah kamtai sawl uh a, ‘Ka kumpi dingun nang kong deih kei uhhi,’ cisak uhhi. 15 "Ahi zongin hih ulianpa kumpi za ngahsa-in hong tun'kik ciangin, sum a ap a nasemte in bangzah ciat a na meetsak uhhiam ci-in a theihna dingin a kiangah a nasemte hong paina dingun thu a pia hi. 16 A nasem khat hong pai masa a, ‘Topa aw, nong sum piak za khat tawh tul khat ka meetsak hi,’ hong ci hi. 17 Amah in, ‘Hoih mahmah hi; nang pen nasem gina na hi hi. Thuneu-ah citak na hih manin khuapi sawm na uk ding hi,’ a ci hi.
			</verse>
			<verse book="43" chapter="8" verse="31-36">Tua ahih manin amah a um Jew mite kiangah Zeisu in, "Ka thuhilhnate na zuih paisuak nak uh leh ka nungzui taktakte na hi ding uhhi. 32 Tua ciangin thuman na thei ding uh a, tua thuman in note hong suaktasak ding hi," a cihleh 33 amaute in, "Kote Abraham' suanlekhakte ka hi uh a, cikmahin kuama salin ka om ngei kei uhhi. Tua ahih manin Banghangin, ‘Note suakta ding,’ hong cithei na hi hiam?" a ci uhhi. 34 Tua ciangin Zeisu in, "A mantakin ci lehang mawhna a bawl mi peuhmah mawhna' sila ahi uhhi. 35 Silate pen innkuan mite tawh omkhawm paisuak lo a, tapa ahih leh om paisuak hi. 36 Tua ahih manin Tapa in note hong khah leh a suakta takpi na hi uhhi.
			</verse>
			<verse book="43" chapter="13" verse="16">A mantakin ci lehang, sila pen a topa sangin lianzaw ngeilo a, a kisawlpa zong a sawlpa sangin lianzaw ngeilo hi.
			</verse>
			<verse book="43" chapter="15" verse="15">Nasemte in a tote' nasepna bangmah theilo ahih manin note pen nasemte ka hong ci nawn kei ding hi. Ka Pa' tung panin ka zak thu khempeuh note kiangah hong genkhin ka hih manin note, lawm, ka hong ci zaw ding hi.
			</verse>
			<verse book="45" chapter="1" verse="1">Pasian kiang panin a hong pai Lungdamna Thu a hilh dingin Pasian' teelna tawh sawltak ahi, Zeisu Christ' sila keimah Paul in lai ka hong khak hi.
			</verse>
			<verse book="45" chapter="6" verse="16">Mi khatpeuh' thu a mang dingin ama khutsungah na kipiak uh ciangin a thu na mante uh' sila na hi uhhi. Mawhna na bawl uh leh sihna a thuak ding na hi uh a, thumangin na om uh leh Pasian tawh pawlkhat a suak ding na hi uhhi. 
			</verse>
			<verse book="45" chapter="7" verse="14-17">Thukham pen i kha thu tawh kisai hi, ci-in i thei hi. Ahi zongin kei pen leitung pumpi tawh a nungta mi ka hi a, mawhna thu mangin a sal a suak ka hihi. 15 Ka hihnopteng hihkha loin ka hih noplohteng keek mah hih zawsop ka hih manin keima gamtatna mahmah zong ka tel thei kei hi. 16 Ka hih noplohteng ka hih veve ciangin Thukham a deihhuai khat hi, ci-in ka ngaihsutna hong langsak hi. 17 Tua ahih manin tua bangin a gamta taktak pen kei hiloin ka sunga om mawhna hizaw hi.
			</verse>
			<verse book="45" chapter="8" verse="15">Note tungah Pasian in a hong piak a Kha Siangtho in note na launa dingun sila-in a hong bawl hilo a, Kha Siangtho in Pasian' tate a hong suaksak ahi zaw hi. Tua Kha Siangtho mah in Pasian pen, "Pa aw, Pa aw," hong ci theisak hi.
			</verse>
			<verse book="46" chapter="7" verse="21-23">Sila ahi mi khat Pasian in a sap leh phamawhlo hi; sila mahin ki-om thei veve hi. Ahi zongin suahtak theihna ding lampi a om leh tua hunhoih hamphatna zang ta hen. 22 Banghang hiam cihleh Topa in a sap sila ahi mi pen Topa-a' dingin mi suakta hi a, tua mah bangin Christ in a sap a suakta mi pen Christ-a' dingin sila a hihi. 23 Note pen Pasian' hong leisa na hih manun mite' sila suak kei un.
			</verse>
			<verse book="46" chapter="9" verse="19">Kei pen kuama khutnuai mi hiloin a suakta mi hinapi-in, mi a tam theithei ka ngahzawhna dingin mi khempeuh' khutnuai mi-in ka kibawl hi.
			</verse>
			<verse book="47" chapter="4" verse="5">Banghang hiam cihleh kote' hilh thu pen komau' thu hilo a, Christ Zeisu pen Topa ahi hi, ci-in a hilh ka hi uh a, kote pen Christ hangin nomau' na a semte ka hi uhhi.
			</verse>
			<verse book="48" chapter="3" verse="27-29">Christ sungah a kiphum note in Christ' pianzia a nei khinta na hi uhhi. 28 Tua ahih manin Jew mi leh Gentail mi, sila leh sila a hilo, numei leh pasal cih bangin kideidanna om nawnlo a, note khempeuh Christ tawh na kipawlna hangun pawlkhat hi-in, a kibangkim na hi uhhi. 29 Christ tawh na kipawl nak uh leh Abraham' suante na hita uh a, Pasian' hong khap thute a ngah ding na hi uhhi.
			</verse>
			<verse book="48" chapter="4" verse="1-7">Ahi zongin gamhluah ding tapa in a pa' neihsa khempeuh a luah ding hinapi-in a neulai hun sungteng silate mah bangin bangmah thu neilo hi. 2 A pa in ama gamhluah dingteng a piakma, a neulai hun sungteng, midang in tua naupang kemin a vai ding a hawmsak hi. 3 Tua mah bangin eite zong kha thu-ah i neulai hun sungteng huihlak a uk vangneite' khutnuai-ah a om ihi hi. 4 Ahi zongin a hun a cin ciangin eite khempeuh Pasian' tate i suahtheihna dingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. 5, 6 Note pen ama tate na hihna uh a hong lahna dingin Pasian in ama Tapa' Khasiangtho, eite sungah hong tumsak a, tua Khasiangtho in Pasian pen, "Pa aw, pa aw," hong cisak hi. 7 Tua ahih manin note pen sila hi nawnloin Pasian' tate na hih manun Pasian in ama tate-a' dingin a koih khempeuh, note tungah hong pia ding hi.
			</verse>
			<verse book="48" chapter="4" verse="22-24">Lai Siangtho sungah hih bangin na kigelh hi: Abraham in tapa nih nei a, khat pen a zi' silanu tawh a neih a tapa hi a, a khat pen a zi tawh a neih a tapa a hihi. 23 Silanu tawh a neih a tapa pen leitung ngeina bangin a suak mawkmawk hi a, ahi zongin a zi tawh a neih a tapa pen Pasian' thuciamna tawh kizui-in a suak a hihi. 24 Hihte pen gentehna lim a hihi. Hih nupi nihte pen thuciamna nam nih a lahna a hihi. Sila a suak tate a hingkhia nu Hagar hi a, Sinai Mual tunga kipia thuciamna a lahnopna a hihi.
			</verse>
			<verse book="48" chapter="4" verse="30-31">Ahi zongin Lai Siangtho sungah, "Sila numei' tapa in sila a hilo numei' tapa tawh gamh luahkhawm theilo ding ahih manin, sila numei leh a tapa hawlkhia in," na kici hi. 31 Tua ahih manin sanggamte aw, eite pen sila numei' tate ihi kei a, sila a hilo numei' tate ihi hi.
			</verse>
			<verse book="48" chapter="5" verse="1">Christ in eite hong khahkhiat khitna hangin mi suaktate hi khinta ihih manin tua suahtakna thu-ah kipin om unla, sila va suakkik nawn kei un.
			</verse>
			<verse book="48" chapter="5" verse="13">Sanggamte aw, note ahih leh a suakta mi ahi dingin Pasian in a hong sap a hihi. Ahi zongin tua suahtakna pen na pumpi uh ut bangbangin gamtat theihna dingin paulam zon'na-in nei kei unla, itna tawh khatlekhat kikhualna-in zangzaw un. 
			</verse>
			<verse book="49" chapter="6" verse="5-10">Silate aw, launa leh lin'na tawh na leitung tote uh thu mang unla, Christ' na na sep uh mah bangin lungsim takpi tawh na na sepsak un. 6 A hong pahtak ding uh deihna tawh amaute' muhsung bekin tuaci gamtat kei unla, Christ' sila na hihna hangun Pasian' hong deih bangin lungsim takpi tawh na sem un. 7 Mihingte' na a sem bang lelin kingaihsun loin Topa' na a sem bangin kingaihsun unla, thanopna tawh sem un. 8 Salte ahi a, sal ahilote ahi zongin na hoih a sem mi khempeuh, Topa in thaman a piakding lamtak na thei un. 9 Tote aw, silate in note hong bawl mah bangin note in zong amaute limbawl unla, tawn' gawpgawpnate zang nawn kei un. Note leh na silate uh vantung panin To khat khutnuai-ah a om na hihna uh leh tua Topa in kuamah maitang zahtak tuam neiloin a kibangin mi khempeuh thu a khen ahihna thu na phawk ta un. 10 Tu-a kipanin Topa tawh na kipawlna uh leh ama vangliatna hangin na tha uh khauhsak ta un.  
			</verse>
			<verse book="51" chapter="3" verse="22-24">Silate aw, thu khempeuhah na leitung topa uh thu na mang un. Amau' hong pahtak ding deihna tawh a hong muhsung bekin a hoih tatte hi kei unla, Topa na zahtakna uh hangin lungsim tak tawh gamta un. 23 Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un. 24 Topa in note tungah thaman a hong piakding lamtak phawk gige un. Tua bangin na sepna uhah Christ Topa' na a semsem na hi uhhi.
			</verse>
			<verse book="51" chapter="4" verse="1">Tote aw, note in zong vantungah To khat na neihna uh phawk unla, na silate uh a kilawm a kituakin bawl un.
			</verse>
			<verse book="54" chapter="5" verse="18">Banghang hiam cihleh Laisiangtho in, "Buh a cil bawngtal muk na tuam kei in," a cih banah, "Nasempa in a thaman a ngahding a kilawm ahi hi," na ci hi.
			</verse>
			<verse book="54" chapter="6" verse="1-2">Kuamah in Pasian' min leh i thuhilhnate hong gensiatsak lohna dingin sila khempeuh in a tote uh zahtakbawl ta uh hen. 2 Thu um mi to-in a nei silate in upna sungah sanggam khat hi hang, ci-in ngaihsutna tawh a tote uh zahtakbawl loin omkha kei uh hen. Amaute' nasepna hangin hamphatna a ngah mite pen thu um mi leh a it uh mite ahih manin a hoihzaw-in a sepsak ding uh a kilawmzaw a hihi. 
			</verse>
			<verse book="56" chapter="2" verse="9-10">Silate in zong a tote uh thu mangin, thu khempeuhah a tote uh a lungkimsakna ding, a tote uh thu seelloin, 10 a guktaklohna ding, a tawntungin hoih gamtatin a cihtakna uh a kilatsakna dingun na hanthawn in. Tua hi leh eite hong Hon Pasian' thu a hoihna a kilangsakte ahi ding uh a hihi.
			</verse>
			<verse book="58" chapter="2" verse="14-15">Tate a cih mite pen leitung cilesa a nei mite ahih manin, ama sihna hangin sihna a uk Dawimangpa a sukgawp theihna dingin Zeisu in mihing pian'zia mah hong nei phot hi. 15 Tua ahih manin sihna a kihtak manin sal bangin a om mite amah in hong suaktasak hi.
			</verse>
			<verse book="59" chapter="1" verse="1">Pasian leh Topa Zeisu Christ sila keimah James in Leitung mun khempeuhah kithehthangin a om minam sawmlenihte tungah hopihna lai ka hong gelh hi.  
			</verse>
			<verse book="60" chapter="2" verse="16-18">Sila a hilo mi bangin gamta unla, ahi zongin gitloh gamtatna dingin na suahtakna uh zang loin Pasian' sila bangin na gamtazaw un. 17 Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un. 18 Nasemte aw, na tote uh thu na mang un. A thudik a migi na tote bek uh a zahtak hiloin a gilo na tote uh thu zong na mang un.
			</verse>
			<verse book="61" chapter="2" verse="19">Amaute pen siatna a piangsak thei zongsatna lelin sila hinapi-un mite tungah suahtakna ding thu a gen uhhi. Banghang hiam cihleh mite pen, a hong zo peuhpeuhte' sila ihi hi.
			</verse>
			<verse book="66" chapter="13" verse="16">Tua ganhing in a lian a neu, a hau a zawng, sila leh sila a hilo, mi khempeuh in a taklam khut tung uh ahih kei leh a taltang uhah ciamtehna a neihna dingun thu a pia hi.

			</verse>
		</category>
		<category id="110">
			<verse book="3" chapter="19" verse="33">"Na gamsung uhah note lakah khualmi khat hong peem leh, ama tungah a manloin na gamta kei ding uhhi.
			</verse>
			<verse book="4" chapter="22" verse="32">{ Topa' } vantung mi in ama kiangah, "Banghangin na la thumvei dong sat na hi hiam? En in, hih na khualzinna-ah lungkimlo ka hih manin nang hong pang dingin kong kuankhia hi.
			</verse>
			<verse book="9" chapter="1" verse="6">{ Topa } in amah ta neisaklo ahih manin amah a el a zipih in amah nakpi takin phin zel, hehsak zel hi.
			</verse>
			<verse book="10" chapter="23" verse="11-12">Ama zomah Harar mi Agee' tapa Shammah a hihi. Besan a dimna mun Lehi-ah Filistia-te kikaikhawm uh a, Filistia-te' kiang panin mite tai uhhi. 12 Ahih hangin amah in tua munah pan'mun la-in hu a, Filistia-te that a, { Topa } in gualzawhna lianpi a piangsak hi.  
			</verse>
			<verse book="12" chapter="2" verse="23-24">Amah tua lai panin Bethel-ah paito hi. Lampi-ah a paitoh laitakin khuapi panin naupangneu pawlkhat hong paikhia-in amah zahko uh a, "Paito in, nang lukolhpa" a ci uhhi. 24 Tua ciangin amah a kiimah khuadak a, amah in amaute a muh ciangin { Topa' } min tawh amaute a samsia hi. Tua ciangin gamlak panin vompi nih hong pai-in naupang sawmlenih balnen hi.
			</verse>
			<verse book="16" chapter="4" verse="1">Sanballat in kote' kulh cian'na thu a zak ciangin lungkim loin heh mahmah a, ko Jew mite hong zahko hi.
			</verse>
			<verse book="19" chapter="34" verse="12-14">Nopna a neih theihna dingin nuntakna leh khan'sau a deih kua ahi hiam? 13 Siatna ding panin na leii kem in la, zuau genna panin na muk kem in. 14 Siatna panin kihemkhia in la, a hoih bawl in. Kilemna ding hanciam in la, na phak mateng delh in. 
			</verse>
			<verse book="19" chapter="35" verse="17-28">{ Topa } aw, bang tanvei hong enkhong ding na hi hiam? Amau' hong sukgawpna panin keimah hong honkhia in la, humpinelkaite kiang panin kei hong hon in. 18 Tua ciangin mihon kikhopna lian sungah nangma tungah lungdamna ka hong ko ding a, mihonpite lak panin nang ka hong phat ding hi. 19 A manlopi-a ka gal a hite kei tungah lungdamsak kei in la, thu omlopi-a kei hong mudahte, mitheek kipiasak kei in. 20 Banghang hiam cihleh amaute in kilemna thu genlo uh a, daitakin a om mite langpangin, khemna thu ngaihsun uhhi. 21 Amaute in kei hong kamkat beba uh a, amaute in, "Ha, Ha! Mu khin hang ei!" ci uhhi. 22 { Topa } aw, na mu khin hi; dai ommawk ke'n! { Topa } aw, kei kiang panin gamla om ke'n! 23 Ka Topa, ka Pasian aw, ka thu hong thei in la, kei-a' dingin nangmah hong kisosuah tawm in! 24 Ka { Topa, } ka Pasian aw, na thumanna tawh a kituakin keima thutan'na hong langsak in la, keima gimna-ah amaute lungdamsak ke'n! 25 Amau leh amau tungah, "Ha, i tuptup tung ei!" kicisak kei in. "Amah nawmvalhtum khin hang," amaute cisak kei in. 26 Kei' kamsiatna-ah a lungdamte maizumsak in la, zahhuaigawp sak in! Kei tungah a hong kiliansakte maizumna leh mindaina thuaksak in! 27 Kei thutang ka hihna lahkhiat ding a deihte lungdamin awngin, kipaksak in la, "A nasempa' hoihna-ah a lungkim { Topa } lian hi," cici sak in. 28 Tua ciangin na thumanna leh nangmah phatna sunthapai-in ka gengen ding hi. 
			</verse>
			<verse book="19" chapter="82" verse="4">A ginalo mite leh a cimawh mite hon unla, migilote' khutsung panin amaute honkhia un," a ci hi.
			</verse>
			<verse book="20" chapter="6" verse="16-19">{ Topa } in a muhdah, a khahkhong ngeiloh ding, thu guk, tua zah bek hilo, thu sagih tak om a, tuate pen 17 kihihsakna, zuauthu genna, mawhneilo mi thahna, 18 thusia bawl ding ngaihsutna, gamtatsiat ding a manlangte,19 zuauthu gen teci manlote, leh kitotna a piangsakte a hihi.
			</verse>
			<verse book="20" chapter="10" verse="12">Muhdahna in kitotna piangsak a, itna in mawhna khempeuh maisak hi.
			</verse>
			<verse book="20" chapter="12" verse="18">Ngaihsun lo-a kampauna in tem hiam bangin mi liamsak thei a, mipilte' kampauna in tua bang liamna damsak thei hi.
			</verse>
			<verse book="20" chapter="14" verse="6">Mi a simmawh theite in pilna a zon' uh hangin ngah zolo uh a, thungaihsun theite in olno takin ngah thei uhhi.
			</verse>
			<verse book="20" chapter="14" verse="31">Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna a hihi. 
			</verse>
			<verse book="20" chapter="15" verse="1">Kam nemin dawn'na in hehna damsak a, kam khauh in hehna piangsak hi.
			</verse>
			<verse book="20" chapter="17" verse="5">A zawngte a simmawhpa in amah a Piangsakpa a simmawh hi a, midangte' tuahsiatna-ah a lungdam mipa in gim thuak hamtang ding hi. 
			</verse>
			<verse book="20" chapter="17" verse="9">Mi' khialhna a maisakte midangte in itin lawm hau uh a, mi' khialhna ciamtehna pen lawm taanna a hihi.
			</verse>
			<verse book="20" chapter="17" verse="14">Kitot i kipat ciangin tui lipi cin'na phung kehsakkhak tawh kibang hi. Tua ahih manin a nasiat ma-in kitot khawlpak in.
			</verse>
			<verse book="20" chapter="18" verse="21">Kampauna in sihna ahi a, hin'na ahi zongin piangsak thei a, i kampauna bangin a piangte san'loh phamawh hi.
			</verse>
			<verse book="20" chapter="22" verse="10">Mi kiphasakte hawlkhia lecin kitotna leh kisimmawhna bei pah ding hi.
			</verse>
			<verse book="23" chapter="41" verse="11-13">Nangma tungah a heh mite khempeuh maizumna kithuaksakin kikoihkhong ding hi. Nangmah hong dem mite a mawkna suakin siatna thuak ding uhhi. 12 Nangmah hong langpangte na zon' hangin amaute na mu nawn kei ding hi. Nangmah hong dote pen bangmah hi hetlo ding uhhi. 13 Banghang hiam cihleh keimah { Topa } na Pasian in na khut taklam ka len hi. "Lau kei in, nangmah kong huh ding hi," nang tungah a hong cipa keimah ka hihi.
			</verse>
			<verse book="23" chapter="51" verse="12-13">{ Topa } in, "Kei, keimah pen note hong hehnempa ka hihi. Lopa sangin sauvei a nungta zaw tuanlo, mihing lellelte, Banghangin kihta na hi uhhiam?   13 Vantungte zalin, lei bulpite a koih, note a hong bawl { Topa} hong mangngilh khinta na hi uhhiam? Note susia dingin a kithawi, no a hong nengniamte' hehna, Banghangin kihta-in lau tawntung na hi uhhiam? Amaute' hehna in note hong susiazo hetlo ding hi.
			</verse>
			<verse book="23" chapter="54" verse="14">Thuman leh thutang in nang hong thahatsak ding hi. Nenniamna tawh na kigamla ding a, nang na lau kei ding hi. Kihtakna tawh na kigamla ding a, nangma nai-ah tuate hong pailo ding hi. 
			</verse>
			<verse book="40" chapter="5" verse="11">"Midangte in keima hangin a manlopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uhhi.
			</verse>
			<verse book="40" chapter="5" verse="22">Ahi zongin ke'n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah-a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi.
			</verse>
			<verse book="40" chapter="5" verse="38-48">"Note in, ‘Mittang khat tangding mittang khat, ha khat tangding ha khat,’ ci-in a kigenna na zaksa uh a hihi. 39 Ahi zongin note kiangah ke'n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in. 40 Mi khatpeuh in na puansungsilh a ngahnop manin zumah hong khia-in hong laksak leh na puantungsilh zong na piathuah lai in. 41 Galkapte khatpeuh in tai khat sung a van pua dingin hong sawl leh a valin tai khat sung mah na puaksak lai in. 42 Mi khat peuhpeuh in na khat peuhpeuh hong nget leh na pia in la, nang kiang panin na a hong leitawi mite na pia in. 43 "Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh a hihi. 44 Ahi zongin ke'n note kiangah kong genin-ah: Na galte uh na it unla, no hong bawlsiate-a' dingin thu na ngetsak un. 45 Tua hi leh vantungah a om na Pa uh tate na hi thei ding uhhi. Banghang hiam cihleh amah in mihoihte leh misiate tungah a kibangin ni taangsak khawm a, a gamtat phate leh a gamtat siate tungah zong a kibang mahin guah zusak khawm hi. 46 Tua ahih manin no hong itte bek na it uh leh Pasian in bang thaman hong pia zenzen ding ahi hiam? Siahdongte nangawn in amau a itte it thei uhhi. 47 Na lawmte bek uh hopihin thupha na piak uh leh mi mawkmawkte sangin na hoihzawkna uh bang om ahi hiam? Gentail mite nangawn in tua bang ciang lel hih thei uhhi. 48 Tua ahih manin vantungah a om na Pa uh a cingtaak mah bangin note zong lungsim citakin na cingtaakna ding uh na hanciam un.
			</verse>
			<verse book="40" chapter="7" verse="1-5">"Pasian in note hong mawhsak lohna dingin midangte va mawhsaksak nawn kei un. 2 Banghang hiam cihleh midangte' thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. 3 Banghangin na lawmte' mit sunga ninthem tang muhsak thei napi-in nangma mit sunga singluang tang phawk theilo na hi hiam? 4 Nangma mit sungah singluang a tang kimlai, bangci-in na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam? 5 No a kineihkhem mite aw, note' mit sunga singluang tang lakhia masa le uh cin, na lawmte uh mit sunga ninthem tang na lakkhiat theihna dingun hoihtakin khua na mu thei pan ding uhhi.
			</verse>
			<verse book="40" chapter="7" verse="12">Tua ahih manin note tungah hong kibawl ding na deih bangun midangte tungah na bawl un. Moses Thukhamte leh kamsangte' thuhilhnate pen hih mah a deihna a hihi.
			</verse>
			<verse book="41" chapter="9" verse="42">Zeisu in, "Mi khatpeuh in kei hong um hih naupangno khat a khialsak ding ahih leh a ngawngah an gawina suang lianpi khat kikhihin tuipi sungah kikhia leh ama-a' dingin hoihzaw thampek hi. 
			</verse>
			<verse book="41" chapter="12" verse="31">A nihna in: Nangma pumpi na it bangin na vengte na it in, cihna a hihi. Hihte gel sangin thukham a lianzaw a dang om nawnlo hi," ci-in a dawng hi.
			</verse>
			<verse book="42" chapter="6" verse="27-31">"Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. 28 No hong phuisamte thupha na pia unla, no hong bawlsiate-a' ding thu na ngetsak un. 29 Na paang langkhat a hong bengte, a langkhat zong na dawhlai un. Na puantungsilh uh a hong sutte tungah, na puansungsilh uh zong na piathuah lai un. 30 A hong ngente peuhmah na pia un la, na na uh a hong laksakte tung panin lakik kei un. 31 Note tungah a hong kibawl ding na deih uh bangin midangte tungah na bawl un.
			</verse>
			<verse book="43" chapter="8" verse="7">Amaute in Zeisu kiangah dong teitei uh ahih manin amah zong dingin amaute kiangah, "Note lakah mawhna a nei hetlopa in deng masa un," a cih khit ciangin,
			</verse>
			<verse book="43" chapter="15" verse="12">"Note tungah ka hong piak thu in: Note ka hong it zahin note khatlekhat na ki-it un.
			</verse>
			<verse book="43" chapter="16" verse="33">Keimah tawh na hong kipawlna uh hangin lungnopna na neihtheihna dingun hih thu a hong gen ka hihi. Leitung gimna na thuak ding uhhi. Ahi zongin keimah in leitung nate zo khinta ka hih manin lungnuamin om un," a ci hi.
			</verse>
			<verse book="43" chapter="18" verse="22-23">Hih bangin Zeisu a pau ciangin biakinncing palikte khat in Zeisu beng a, "Banghangin hih bangin siampi lianpenpa tungah kampau ngam na hi hiam?" a ci hi. 23 Ahi zongin Zeisu in, "A manloin kampau khial ka hih leh ka khialhna hong lak in. Ka thugen a man ahih manin Banghangin hong beng zenzen na hi hiam?" ci-in a dawng hi.
			</verse>
			<verse book="45" chapter="2" verse="1">Tua ahih ciangin midangte' thu a khen note pen kuakua hita le uh cin na suakta tuan kei ding uhhi. Midangte na mawhsakna uh thute mah note zong gamta veve na hih manun no zong a mawh mah na hi uhhi.
			</verse>
			<verse book="45" chapter="8" verse="35-37">Tua ahih manin bang in Christ' itna tawh hong kikhensakzo ding ahi hiam? Haksatna, lungkhamna, bawlsiatna, gilkialna, zawn'na, lauhuaina, sihnate khat peuhpeuh in hong khenzo ding ahi hiam? 36 Laisiangtho sungah zong, "Note hangin sunthapai-in siatna ding lauhuaina ka thuak uh a, gawhding tuu bangin a hong kibawl hi," ci-in a kigelh hi. 37 Eite a hong itpa' hangin hih thu khempeuhah a gualzo pente ihi hi.
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="45" chapter="12" verse="14">No a hong bawlsia mite, Pasian in thupha a piakna dingin thu ngetsak unla, tua bang mite samsia loin thupha piazaw un. 
			</verse>
			<verse book="45" chapter="12" verse="17-20">Midangte' gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. 18 Ahih theih laiteng mi khempeuh tawh na kilemna dingun hanciam un. 19 Lawmte aw, na hehna uh kuama tungah thukkik kei unla, Pasian' thukkik dingin koih lel un. Banghang hiam cihleh Laisiangtho sungah, "Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi," ci-in kigelh hi. 20 Tua ahih ciangin Laisiangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un.
			</verse>
			<verse book="45" chapter="15" verse="7">Tua ahih ciangin Christ in note hong san' mah bangin midangte in Pasian a phattheihna dingun note khatlekhat na kisang un.
			</verse>
			<verse book="46" chapter="4" verse="3">Note na hi uh a, leitung mite in ahi zongin kei tungah mawhna hong zongin thu nong khen uh hangin bangmah phamawh ka sa kei hi. Keimahmah zong kimawhsakin thu ka kikhen kei hi.
			</verse>
			<verse book="46" chapter="16" verse="14">Na sepna khempeuh uhah ki-itna tawh na gamta un.
			</verse>
			<verse book="49" chapter="4" verse="29">Na kiho uh ciangin kamguh zang kei unla, na pauna uh a za mite in phattuamna a ngahtheihna dingin na-in a kimang kam hoihte bek na pau un.
			</verse>
			<verse book="49" chapter="5" verse="6">Hih bang mawhnate i bawl hangin phamawh kei, ci-in a mawk gen mite' khemsa-in ta kei un. Pasian thu mangloin hih bangin a gamta mite in Pasian' hehna a thuak ding uh a hihi.
			</verse>
			<verse book="50" chapter="2" verse="3">Huaihamna lungsim leh kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un.
			</verse>
			<verse book="55" chapter="3" verse="1-4">Nitawp ni hun pen a lauhuai hun ahih ding lamtak phawk in. 2 Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu leh pate' thu mangloin, lungdam theihna mel neiloin, biakna lungsim neiloin, 3 mi khualloin, hehpihna neiloin, mi gensia-in, ngongtatin, kihtakhuai-in, thuhoih deihloin, 4 ciampelin, thu khualloin, kiphasak gawpin, Pasian donloin pumpi nopsakna bek deihin,
			</verse>
			<verse book="60" chapter="3" verse="8-9">A tawpna-ah kong gennop thu in: Lungsim leh ngaihsutna kikhat nei-in unau ki-itna lungsim nei unla, migi-in kiniamkhiat un. 9 Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.
			</verse>
			<verse book="60" chapter="3" verse="13">Note in a hoih gamtat ding utin hanciam le uh cin kua in hong bawlsia ding ahi hiam?
			</verse>
			<verse book="62" chapter="2" verse="9">Mi khatpeuh in khuavak gamtatna ka gamta hi, ci napi-in a Christian mipihte a muhdah leh khuamial gamtatna mah a gamta lai a hihi.
			</verse>
			<verse book="62" chapter="3" verse="15">A Christian mipih a mudah mi peuhmah mi that hi a, mi thatte in nuntak tawntungna a neihlohna thu na thei uhhi.
			</verse>
			<verse book="66" chapter="20" verse="12">A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute' gamtatna tua laibute sungah a kigelhna tawh kizui-in misite tungah thu a kikhen hi.
			</verse>
			<verse book="66" chapter="21" verse="4">Amaute' mit panin khitui khempeuh nulsak ding hi. Thu luisate maimang khinta ahih manin sihna, dahna, leh na sa-a kahna cihte om nawnlo ding hi," a ci hi.
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.
			</verse>
			<verse book="66" chapter="22" verse="12">Tua ciangin Zeisu in, "Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.

			</verse>
		</category>
		<category id="111">
			<verse book="2" chapter="22" verse="25">Note tawh a om, a zawng keima mite khat peuhpeuh tungah sum leitawi na piak uh leh, ama tungah sum leitawi a piapa bangin na om kei ding uh a, ama tung panin a meet na dok kei ding uhhi.
			</verse>
			<verse book="5" chapter="15" verse="7">Topa na Pasian un note hong piak gam sunga na khuate uh khat peuhpeuh sungah na sanggam khat uh note lakah a zawng a om leh na lungsim uh khauhsak loin, na sanggam zawngpa uh huhloin na om kei ding uhhi.
			</verse>
			<verse book="5" chapter="23" verse="19">Na sanggampa tungah sumgum hita leh, ankhing hita leh, a meet ngaihsutna-in na khat peuhpeuh leitawi na pia kei ding uhhi.
			</verse>
			<verse book="5" chapter="27" verse="17">"‘A vengpa' gisuang a botkhia mipa in gimna ngah ta hen,’ ci ding uhhi. Tua ciangin mi khempeuh in, ‘Amen,’ ci ding uhhi.
			</verse>
			<verse book="5" chapter="28" verse="12">Note' leitangah ama hunin guah a zusak ding leh na sepna khempeuh uh thupha a pia dingin Topa in a na hoih kholna vantung note hong hon' ding hi. Note in minam tampite tungah leitawi na pia ding uh a, ahih hangin note in leitawi na la kei ding uhhi.
			</verse>
			<verse book="9" chapter="2" verse="7">Topa in zawngsakin hausak a, amah in niamkhiat sukin, zong sangtosak hi. 
			</verse>
			<verse book="14" chapter="1" verse="11-12">Pasian in Solomon dawngin, "Hih thu na lungsim sungah om a, nangmah in neihsate, hauhna, pahtawina, ahih kei leh nang hong mudahte' nuntakna hong ngenloin, a tungah kumpi-in nang kong koihna ka mite na uk theihna dingin nang-a' ding pilna leh theihna hong ngen na hih manin, 12. pilna leh theihna nangma tungah hong kipia hi. Nang' ma-a kumpite kuamah in a neih ngeiloh, nang' khit-ate kuamah in zong tua bang a neihloh ding hauhnate, neihnate, leh pahtawina zong, nangma tungah kong pia thuah ding hi," a ci hi.
			</verse>
			<verse book="19" chapter="37" verse="16-17">Migilote' hauhna sangin thuman mite in tawmno    khat bek a neihna hoihzaw lai hi. 17  Banghang hiam cihleh migilote' thahatna kipaih khiatsak ding a, ahih hangin, Topa, in mihoihte a huh hi.
			</verse>
			<verse book="20" chapter="3" verse="9">Na neihsa leh na anpalte tawh Topa zahtak in.
			</verse>
			<verse book="20" chapter="10" verse="4">Thadahna in zawn'na hi a, thanuamna in hauhna hi.
			</verse>
			<verse book="20" chapter="11" verse="24-25">Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi. 25 A cingh mite hau semsem ding a, midang a huhte in huhna mah ngahkik ding hi.  
			</verse>
			<verse book="20" chapter="11" verse="28">Tuk lai-a singteh tam bangin midikte' hauhna khang ding a, phalbi lai-a singteh pulh bangin hauhna a suangte kiam ding uhhi.
			</verse>
			<verse book="20" chapter="13" verse="22">Midikte in a tu a tate' luah ding gamh nei uh a, mawhneite' neihsate ahih leh midikte-a' ding hi lel hi.
			</verse>
			<verse book="20" chapter="14" verse="4">Bawngtal om kei leh lo panin an tawm bek kila a, bawngtal tha tawh an a kihau a hihi.
			</verse>
			<verse book="20" chapter="16" verse="8">Thuman loin hauhna sangin thumanin tawmno neihna a hoihzaw a hihi.
			</verse>
			<verse book="20" chapter="16" verse="16">Kham sangin pilna hoihzaw a, ngun sangin thutheihna deihhuai zaw hi.
			</verse>
			<verse book="20" chapter="17" verse="16">Mihaipa in thu ngaihsun theilo ahih manin pilna zon'na ding sum tampi a zat hangin a phattuamna omlo hi.
			</verse>
			<verse book="20" chapter="19" verse="4">Mihaute in lawm mu thuahthuah a, mizawngte in a neihsun teng nangawn khahsuahsuah uhhi.
			</verse>
			<verse book="20" chapter="19" verse="7">Mi khempeuh in a sanggam zawngpa uh mudah ciat ahih manin a lawmte in a taisatna a thu lamdang hilo hi.
			</verse>
			<verse book="20" chapter="19" verse="23">{ Topa } a zahtakte a khan' sau a, lungkim takin nuamsa-in om uh a, siatna bangmah tuak khalo uhhi.
			</verse>
			<verse book="20" chapter="20" verse="10">Tawisuang nam nih leh piciang nam nih zangin mi khemna pen { Topa } in a deihlohna kibang hi.
			</verse>
			<verse book="20" chapter="20" verse="21">A baih lamin hauhpakna pen a tawpna-ah phattuamna omlo hi.
			</verse>
			<verse book="20" chapter="21" verse="6">Zuaugenna tawh hauhnate beimang pak a, sihna khuk sung hong tun'pih hi.
			</verse>
			<verse book="20" chapter="21" verse="20">Mipilpa' innsungah neihlelam a dimin om a, ahi zongin mihaipa in a ngahzahzah zangkhia pah hi.
			</verse>
			<verse book="20" chapter="22" verse="1">Hauhna sangin min hoihna deihhuai zaw a, kham leh ngun sangin mi' hong thusimna deihhuai zaw hi.
			</verse>
			<verse book="20" chapter="22" verse="2">A hau a zawng a kilamdan'na omlo a, a nih tuakun { Topa' } bawlsa ahi uhhi.
			</verse>
			<verse book="20" chapter="22" verse="7">Mihaute in mizawngte uk a, leitawi a late pen a piate' sila a suak hi. 
			</verse>
			<verse book="20" chapter="22" verse="16">Hauhnop manin mihaute letsong pia leeng kizawn'lawh a, hauhnop manin mizawngte' neihsa laksak lehang zong kihauhlawh tuanlo hi.
			</verse>
			<verse book="20" chapter="23" verse="4-5">Hauhnop man bekin sum' sila suak kei unla, a manloin gamtakha kei un.5 Na ngahsa uh sumte mitphiat kalin beimang thei a, muvanlai bangin thakhatin lengmang thei hi.
			</verse>
			<verse book="20" chapter="27" verse="23-24">Na tuuhonte hoihtakin thei in la, na bawnghonte hoihtakin kem in. 24 Bang hang hiam cih leh neihsa kip tawntung lo a, hauhna pen a khangkhangin kizom suak lo hi.
			</verse>
			<verse book="20" chapter="28" verse="20">A citak mipa in thupha tampi ngah ding a, a hau baih nuam mipa in gim tuak pelmawh ding hi. 
			</verse>
			<verse book="21" chapter="5" verse="10-15">Sum deihna lungsim na neih leh lungkim hun cih na thei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi a hihi. 11 Hau semsem lecin na vak ding mi tam semsem a, a hau zaw hi'ng, ci-a na theih bek cih simloh bangmah phattuamna na ngah kei hi. 12 Na a sem mipa pen a nek ding nei ta leh nei ta kei leh lungnuam takin ihmu thei a, a haute ahih leh lungnuam takin ihmu theilo uhhi. 13 A hoih hetlo na khat hih leitungah ka mu hi: Mite amau' lunggimna dingin hau uhhi. 14 Na a sep khialh manun a neihsa teng uh suplawh uh a, a tu a tate' luah ding bangmah om nawnlo hi. 15 I nute' sung panin bangmah neiloin guaktangin i suah mah bangin guaktang mahin i ciahkik hi. I sepsate I ciahpihkik theih bangmah omlo hi.
			</verse>
			<verse book="21" chapter="7" verse="12">Sum in hong lungmuan'sak bangin pilna in zong hong lungmuangsak hi. Pilna a manphatna, a pilte a nuntaksak theihna a hihi. 
			</verse>
			<verse book="21" chapter="11" verse="1">Sumbawlna dingin na sumte zang in. Ni khat ni peuh teh a meet na ngah ding hi.
			</verse>
			<verse book="22" chapter="8" verse="7">Tui tampi nangawn tawh kisumit zolo a, tui sungah i phumcip hangin mitzo tuanlo hi. Mi khat in a neihsa sum khempeuh tawh itna a lei dingin hong kithawi leh kinuihsan lel ding hi. 
			</verse>
			<verse book="24" chapter="17" verse="11">Thumanlopi tawh a hau mi pen ama tui lopi a keuhsak dingin a opsim vasa tawh kibang hi. A khan'lai-in a neihsa teng taan ding a, a tawpna-ah mihaipi a suak ding hi.
			</verse>
			<verse book="30" chapter="8" verse="5-7">Note in na lungsim sung uhah, "I ante i zuak theihna dingin zumkhak hun bei ding i ngaklah hi. I mangbuhte i zuaktheihna dingin cik ciangin Sabbath ni bei ding ahi hiam? I antehna seu neuseekin sum tampi i ngen nuam a, tawikhaina manlo zangin a hong leite i khem nuam hi. 6 Khedap bu khat man dingin mizawngte sila-in i zuak nuam a, i mangbuh hoihlote sum tampi i khawng nuam hi," na ci uhhi. 7 { Topa, } Israel Pasian kiciam a, "Na gamtatsiatnate uh ka mangngilh ngei kei ding hi.
			</verse>
			<verse book="38" chapter="11" verse="12-13">Tua ciangin kei zong amaute kiangah, "Hoih na sak uh leh ka tuucin' thaman hong pia un. Hoih na sak kei uh leh lah tang lel un," ka ci hi. Tua ciangin ka thaman dingin ngun shekel sawmthum hong pia uhhi. 13 Tua ciangin { Topa } in kei kiangah, "Biakinn sumkoihna sungah tuate koih in," hong ci hi. Tua ciangin kei zong, kei tawh kituakin tam a sak mahmah uh tua dangka sawmthum la-in biakinn sumkoihna sungah ka koih hi.
			</verse>
			<verse book="40" chapter="6" verse="21">Banghang hiam cihleh na sum omna uhah na lungsim uh om tawntung ding hi.
			</verse>
			<verse book="40" chapter="6" verse="24">"Kuamah, to nih'  sila hikhawm theilo hi. Khat mudahin khat it ding a, khat tungah thumanin khat simmawhbawl ding hi. Note in Pasian' na leh leitung sum na na semkhawm zo kei ding uhhi. 
			</verse>
			<verse book="40" chapter="10" verse="8-10">Cinate damsakin, misite hingsakin, miphakte damsakin, dawite va hawlkhia un. Man piak kulloin hih vangliatna na ngah uh bangin hih vangliatna na zatna uhah zong man va ngen kei un. 9 Kham ahi a, ngun ahi a, sumngo ahi zongin sum peuhmah na ip sung uhah keng kei un. 10 Khualzinna-ah an ngenin puakna ding ip ahi a, khedap ahi a, ciangkhut ahi zongin keng kei unla, puanak zong a val kengthuah kei un. Nasem mite pen amau sapnateng mite in a piak ding a ngeina a hihi.
			</verse>
			<verse book="40" chapter="13" verse="22">Lingbulsum omna leilakah a tu khaicite pen Pasian' thu za napi-in amau nuntakna sung uhah leitung lunghihmawhna leh hauh nopnate in Pasian' thu vuknelh ahih manin bangmah a suakkhia zolote a cihnopna a hihi.
			</verse>
			<verse book="40" chapter="13" verse="44">Vantung ki-ukna pen lolai-ah a kiseel sum tawh kibang hi. Mi khat in a muh ciangin limtakin a seelpha hi. Amah lungdam mahmahin a inn-ah ciahpah a, a neih khempeuh a zuak khit ciangin tua lo a lei hi.
			</verse>
			<verse book="40" chapter="19" verse="21">Zeisu in, "Mi cingtaak na hihnop leh pai-in na neihsate va zuak in la, na sum khotte, mizawngte tungah va pia lecin, vantungah sum na hau ding hi. Tua ciangin hong pai in la kei hong zui in," a ci hi.
			</verse>
			<verse book="40" chapter="20" verse="15">Keima sum pen keima ut bangin ka zattheih ding hilo ahi hiam? Tua ahih kei leh kei ka cit manin na heh suak ahi hiam?’ a ci hi.
			</verse>
			<verse book="40" chapter="21" verse="12-13">Tua ciangin Pasian biakna innpi huang sungah Zeisu lut a, tua sungah van zuak van lei-a a om mi khempeuh a hawlkhia hi. Sumkhek nasemin a om mite' sabuai leh vakhu zuakte' tutnate a lumletsak gawp hi. 13 Amaute kiangah, "Pasian in Laisiangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uhhi," a ci hi. 
			</verse>
			<verse book="40" chapter="22" verse="21">amaute in, "Sisar' lim leh a min kigelh hi," a ci uhhi. Tua ciangin Zeisu in amaute kiangah, "Sisar' nate Sisar' tungah na pia unla, Pasian' nate Pasian' tungah na pia un," a ci hi.  
			</verse>
			<verse book="40" chapter="25" verse="14-30">"Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte' kep dingin a ap hi. 15 Amau' siamna tawh kizui-in khat tungah tul nga, khat tungah tul nih, khat tungah tul khat a ap khit ciangin a zinkhia hi. 16 Tul nga a ngahpa in sum bawlna-in zangpah a, a meet tul nga mah a ngahthuah hi. 17 Tul nih a ngahpa in zong a meet tul nih mah a ngahthuah hi. 18 Ahi zongin tul khat a ngahpa in leisung to-in a topa' sum a selcip hi. 19 "Hun sawtpi khit ciangin tua nasemte' topa hong ciahkik a, a nasemte tawh a sum thu a siangsak uhhi. 20 Tul nga a ngahpa in a dang tul nga mah hong tawithuahin, ‘Topa aw, kei tungah tul nga nong ap hi. Hih lai-ah tul nga mah ka meetsak hi,’ hong cih ciangin 21 a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. 22 Tua ciangin tul nih a ngahpa zong hong pai-in, ‘Topa aw, kei tungah tul nih nong ap hi. Hih lai-ah tul nih mah ka na meetsak hi,’ hong cih ciangin 23 a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. 24 Tul khat a ngahpa zong hong pai-in, ‘Topa aw, nang pen na seploh na bawl lohnapi-ah na a deih, mi genhak mahmah na hihna ka hong thei hi. 25 Tua ahih manin ka hong kihta a, leisungah na sum tul khat ka seel hi. Tu-in hih lai-ah na sumzah mah om hi,’ a hong cih ciangin 26 a topa in, ‘A hoihlo, a thadah nasempa aw, ka seploh ka bawl lohnapi-ah ka deihlam hong thei na hih leh, 27 sumkholna-ah ka sum na koihsak lecin hoih ding hi. Tua hi leh tu-a ka hong tun'kik ciangin a bulpi leh a meet ka ngahkhawm ding hi. 28 Tua ahih manin ama tung panin a tul khat laksak unla, tul sawm a neipa tungah piathuah un. 29 Banghang hiam cihleh a neisate kipiathuah ding a, hau semsem ding hi. Ahi zongin a neilote tung panin a neihsa sunsun nangawn kilaksak ding hi. 30 Bangmahin a kimanglo hih nasempa ahih leh pualam khuamialna lakah lawnkhia un. Tua lai-ah kapin a hagawi ding hi,’ ci hi. 
			</verse>
			<verse book="40" chapter="27" verse="6">Ahi zongin siampite in tua ngun peekte tawm uh a, "Hih sumte pen mi thahna dingin a kipia sum ahih manin biakinn sumkholna-ah koihdingin kilawmlo hi," a ci uhhi.
			</verse>
			<verse book="41" chapter="12" verse="16">Amaute in zong dangka peek khat hong paipih uh a, tua ciangin Zeisu in, "Hih dangka tunga om kua' lim hi a, kua' min ahi hiam?" ci-in a dot ciangin, "Rom Kumpipa Sisar' lim leh a min ahi hi," ci-in a dawng uhhi.
			</verse>
			<verse book="41" chapter="12" verse="41-44">Biakinn sumpi khiatna kuang gei-ah Zeisu tu a, mihonte in sumpi a khiat laitakun a en hi. A haute in tampipi hong khia uhhi. 42. A zawng meigong numei khat zong hong pai a, sumnen tang nih hong khia hi. 43. Tua ciangin a nungzuite sam a, "Adangte khempeuh sangin hih mizawng meigongnu in tam khia zaw hi. 44. Banghang hiam cihleh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivakna ding nangawn sitloin a neih khempeuh a khiakhin ahi hi," a ci hi.
			</verse>
			<verse book="42" chapter="3" verse="14">Galkap pawlkhatte in zong ama kiangah, "Kote, bangci gamtat ding ka hi uhhiam?" ci-in a dot uh ciangin, "Zawhthawh thu tawh ahi a, a manlopi-in mawhsakna tawh ahi zongin kuama sum sut kei unla, na khasum ngahzah uh tawh lungkim un," ci-in a dawng hi.
			</verse>
			<verse book="42" chapter="9" verse="25">Mi khat in leitung khempeuh a ngah hangin a nuntakna bulpi suplawh leh bang phattuamna om ding ahi hiam?
			</verse>
			<verse book="42" chapter="12" verse="15">Tua ciangin Zeisu in amaute khempeuh kiangah, "Hoihtakin kidawm unla, na huaiham lohna dingun kikem un. Banghang hiam cihleh bangzahta-in mi khat a hauh hangin a neihsa tawh a nuntakna taktak kicing zolo hi," a ci hi. 
			</verse>
			<verse book="42" chapter="12" verse="33">Na neihsa uh zuak unla, mizawngte tungah tua sumte na pia un. Note-a' dingin a sia theilo sumkholna na bawl unla, gutate in a luh zawhlohna, leikha in zong a nek zawhlohna, cikmahin a kiam ngei hetlohna ding mun vantungah na sumte uh na khol un.
			</verse>
			<verse book="42" chapter="16" verse="11">Hih leitung sumte-ah na cihtak kei uh leh kua in no tungah vantung sum hong ap ngam ding ahi hiam?
			</verse>
			<verse book="42" chapter="16" verse="13-15">"To nih' na a semkhawmzo nasem kuamah omlo hi. A to khat mudahin khat it ding a, khat beelin khat a simmawh ding hi. Pasian' na leh leitung sum na na semkhawmzo kei ding uhhi," a ci hi. 14. Sum a deih phadiak Pharisee mite in hih thute a zak uh ciangin Zeisu a nuihsan uhhi. 15. Zeisu in amaute kiangah, "Mite in note a man penin hong ngaihsut theihna dingin na om uh a, ahi zongin Pasian in na lungsimtawng uh a hong thei hi. Banghang hiam cihleh mihingte in a manpha mahmahin a ngaihsutte pen Pasian in bangmahin simlo hi.
			</verse>
			<verse book="44" chapter="4" verse="34">Inn ahi a, lo ahi zongin a neite in zuak uh a, a sum ngahte uh sawltakte kiangah a ap uhhi. Mi khempeuh tungah a kisapna bang ciatun a sumte hawm uh ahih manin amaute lakah sum kitangsam kuamah omlo uhhi.
			</verse>
			<verse book="44" chapter="6" verse="1-2">Tua khit ciangin thu um mi hong tam tektek a, Jew mite leh Grik pau a zang Jew mite kikalah kiphunsanna thu hong om hi. Grik pau a zang Jew mite in, "Annek tuidawn, sumlepai hawmna-ah ka meigong numeite uh hong kipiaksak lo hi," ci-in lungkimlo uhhi. 2 Tua ahih manin sawltak sawmlenihte in thu um mi khempeuh samin kaikhawm uh a, "Kote in Pasian' thu hilh ding don manlo liangin annek tuidawn sumlepai vai-ah kong manlah ding uh kilawmlo hi.
			</verse>
			<verse book="44" chapter="8" verse="20">Ahi zongin Peter in, "Pasian' piakkhong na pen sum tawh lei theih dingin ngaihsun na hih manin na sumteng tawh sikhawm in.
			</verse>
			<verse book="47" chapter="12" verse="14-17">Tu-in kong hawhna ding pen a thumveina ding hita a, note' gimna dingin bangmah ka hong ngen het kei ding hi. Keima deih pen note' sumlepaite hiloin note mahmah na hi uhhi. A taktakin ci lehang, tate in nulepate a huhding hilo a, nulepate in tate a huhding hizaw hi. 15 Note ka hong huhtheihna dingin lungdam takin ka neih khempeuh kong piaknop banah keima pumpi mahmah zong ka hong kipia nuam hi. Tuazah takin ka hong itna pen itlohna tengin hong nei zawsop ding na hi uhhiam? 16 Sumlepai vai-in note themkhat zong ka hong gimsak hetlohna na theihsa uh a hihi. Ahi zongin mi pawlkhatte in, kei pen ngian zangin khemna tawh a lamdang khatah sum tamzaw ka ngahna ding a vaihawmin hong gen uhhi. 17 Note kiangah ka hong paisak mite tung tawnin note kiang panin keima hamphatna ding bang la ka hi hiam? 
			</verse>
			<verse book="49" chapter="5" verse="16">Tuhun pen hun hoihlo hun ahih manin na hun neih khempeuh uh a hoih lamin zang un. 
			</verse>
			<verse book="54" chapter="6" verse="5-10">thuman thutak zuiloin, a lungsim paizia uh a man nawnlo, biakna pen hauhtheihna ding lampi bekin a ngaihsun mite in a tawntungin kitot kiselna a piangsak uh a hihi. 6 Pasian biakna hangin a neihsateng tawh a lungkim mite pen biakna in mihau a suaksak takpi mah a hihi. 7 A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. 8 Tua ahih manin annek tuidawn, nikten' puansilh i neih nak leh a phazo a hihi. 9 Ahi zongin a haunuam mite in ze-etna a tuamtuam thuak a, duhhopna huaihamna a haivai thute-ah awkcipin, haksatna leh siatna a tuahlawh uhhi. 10 Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uhhi. 
			</verse>
			<verse book="54" chapter="6" verse="17-19">Tuhuna a hau mite kisatheikha loin, a kiplo hauhnate muan' leh suan'in neikha loin, eite in nuamtakin i zat theihdingin citna tawh a hong pia Pasian a muan' a suan'na dingun na hilh in. 18. A hoih nate semin, gamtat pha-in, citna lungsim nei-in midangte a hopnopna dingun na hilh in. 19. Tua hi leh mailamah amaute' nuntakna ding bulpi taktak ahi neihsate, amau-a' dingin a khol mite ahi ding uhhi.
			</verse>
			<verse book="58" chapter="9" verse="16-17">Mi khat in a sih khit ciangin a gamhluah dingin a deihpa lai-in ciamtehin a koih leh a laibawlpa a sih phot ding kisam hi. 17 A laibawlpa a hin' laiteng tua lai kizang theilo a, a sih khit ciangin kizang thei bek hi.
			</verse>
			<verse book="58" chapter="13" verse="5">Sum deihluatna tawh na kipelhna dingun na nuntakna uhah kikem unla, na neihzah uh tawh lungkim un. Pasian in, "Note ka hong nusia ngei kei ding a, ka hong tamasak ngei kei ding hi," hong ci hi. 
			</verse>
			<verse book="59" chapter="5" verse="1-6">A haute aw, tu-in ka thugen hong ngai dih un. Note tungah a hong tungding lungkhamna hangin kapin thum un. 2 Na neihsate uh muattumta a, na puante uh nget in netum khinta hi. 3 Na ngun leh na khamte uh kekseu khinta hi. Hih kekseuna pen note langah teci suak a, mei in a kattum bangin na sa uh hong netum ding hi. Hih a hun nunung ciangin tu-a bangin a piang dingin neihsa a khol na hi uhhi. 4 Na lo uh a hong khawhsakte a thaman pialo na hih manun tu-in amaute' phunna za un. Anla dingin na sawl uh mite' phunna Vanglian Topa in za khinta hi. 5 Hih leitung na nuntak sungun uang nekin na noptat mahmah uhhi. Note hong kigawh hun ding kigin'na-in a kithausak phitphet na hi uhhi. 6 A thuman mite mawhsakin na that uh a, amaute in na thu uh hong nial zolo uhhi. 
			</verse>
			<verse book="60" chapter="5" verse="2-3">Pasian in note' khutsungah a hong piak tuuhonte hoihtakin na cing unla, utlopipi hiloin, Pasian' hong deih bangin utna lungsim takpi tawh na cing un. Sum ngahnopna bek tawh a sem hiloin utna lungsim tawh a semte na hi un. 3. Note' kepdingin a hong kipia tuute, aana neihna tawh a cing hiloin tuute' etteh dingin a gamtate na hi un.
			</verse>
			<verse book="62" chapter="2" verse="15">Hih leitung nate leh Pasian tawh a kizomlo thute deihluatin nei kei un. Mi khatpeuh in hih leitung nate a deihluat leh amah in Pa Pasian it taktak theilo hi.	
			</verse>
			<verse book="62" chapter="3" verse="17">Mi khat hau mahmah hen la, a Christian mipih a cimawhte mu napi-in huhna bangmah pianuam hetkei leh, Banghangin amah in Pasian ka it hi, ci thei ding ahi hiam?
			</verse>
			<verse book="66" chapter="3" verse="17">Note a zawng, a mittaw, puansilh ding a neilo, a hehpihhuai, a lungkhamhuai na hih lamtak uh theiloin, kote hau-in ka cithei uh a, bangmah kisapna ka nei kei uhhi, na ci uhhi.

			</verse>
		</category>
		<category id="112">
			<verse book="1" chapter="21" verse="30">Amah in, "Keimah in hih tuikhuk ka tawhna thu-ah nang in keima-a' dingin teci na hih theihna dingin nangmah in ka khutsung panin hih tuununo sagihte na la ding hi," a ci hi.
			</verse>
			<verse book="1" chapter="31" verse="44">Tu-in hong pai in, nang leh kei in thuciamna khat bawl ni; suangcian khat bawlin nang leh kei' kikalah teci hisak ni," a ci hi.
			</verse>
			<verse book="1" chapter="31" verse="48-52">Laban in, "Hih suangcian pen tuni-in nang leh kei' kikalah teci ahi hi," a ci hi. Tua ahih ciangin amah in, Galeed, ci-in min phuak a, 49 a khuam pen Mizpah, ci hi. Banghang hiam cihleh Laban in, "Eite khatlekhat i tuam om ciangin { Topa } in nang leh kei' kikalah hong encik ta hen. 50 Ka tanute na bawl siat a, ka tanute' banah zi na lak beh leh, eite tawh kuamah a omloh hangin nang leh kei' kikalah, Pasian, teci ahihna phawk in," a ci hi. 51 Tua ciangin Laban in Jacob' kiangah, "Nang leh kei' kikalah ka phuhsa hih suangcian mu in. 52 Siatna a bawl dingin keimah in hih suangcian khengin nang kiangah kong pailohna ding, nang zong hih suangcian leh khuam khengin kei kiangah nong pailohna dingin hih suangcian leh suangkhuam, teci a hihi. 
			</verse>
			<verse book="2" chapter="20" verse="16">"Na vengte uh langkhatah a manloin teci na pang kei ding uhhi. 
			</verse>
			<verse book="2" chapter="23" verse="1-2">"Thumanlo na genkhia kei ding uhhi. Elna tawh teci pang dingin migilopa tawh na kipawl kei ding uhhi. 2 Siatna a bawl dingin mihon na zui kei ding uhhi. Thutang a hei khia dingin mihonpi nung zui-in thu neihna-ah teci na pang kei ding uhhi.  
			</verse>
			<verse book="3" chapter="5" verse="1">"Mi khatpeuh teci pang dingin a kisap ciangin a muhsa a theihsa thute genloin a ip leh, amah in tua mawhna pua ding hi.
			</verse>
			<verse book="4" chapter="5" verse="13">pasal khat in tuanu luppihin, a pasal in tua thu a theih kei a, tuanu kininsak napi-in kuamah in phawkloin, a khialh laitakin tuanu kimanlo ahih manin a langah a pang ding teci a omloh hangin,
			</verse>
			<verse book="4" chapter="35" verse="30">Khatpeuh in mi khat a thah leh, tecite' genna siksanin mi thatpa kithat ding hi. Ahih hangin teci khat bek' teci pan'na siksanin kuamah kithatlo ding hi.
			</verse>
			<verse book="5" chapter="4" verse="26">Jordan galkhat luah dingin na paina leitang uhah na siat maimang baihna dingun note' langkhatah teci pang dingin tuni-in van leh lei ka sam hi. Tua leitang tungah note sauvei na hing kei ding uh a, na siamaimang ding uhhi.
			</verse>
			<verse book="5" chapter="5" verse="20">Na vengte uh langkhatah zong a manloin teci na pang kei ding uhhi.
			</verse>
			<verse book="5" chapter="17" verse="6-7">teci nih ahih kei leh thum bang genna tawh a si dingpa kithat ding a, teci khat bek thugenna tawh mi kithatlo ding hi. 7 A that dingin tecite masa ding a, tua khit ciangin midang khempeuh in hih ding uhhi. Tua bangin note' sung panin hoihlohna na siangsak ding uhhi.
			</verse>
			<verse book="5" chapter="19" verse="15-18">"Mi khat in a hihkhak mawhna lian ahi a, khialhna khat peuhpeuh a gamtatna-ah ahi zongin tua mipa' langah tecikhat guak kicinglo ding a, teci nih ahih kei leh teci thum bang thugenna tawh mawhsakna kikipsak bek ding hi. 16 Elna lungsim a nei teci khat in mi khat gamta khial hi, ci-in a mawhsak leh, 17 thuneite a langnih tuakin, tuahun laitaka siampite leh thukhente' mai, { Topa' } mai-ah pai ding uhhi. 18 Thukhente in limtakin kan ding uh a, tecipa pen zuau teci hi-in, a manlopi-in a sanggampa a mawhsak ahih leh,
			</verse>
			<verse book="5" chapter="21" verse="7">amaute in teci pangin, ‘Kote in hih mipa ka that kei uh a, a kithahlam zong ka thei kei uhhi.
			</verse>
			<verse book="5" chapter="30" verse="19">Tuni-in note' langkhatah teci a pang dingin vantung leh leitung ka sam a, note' mai-ah na teel dingun nuntakna leh sihna, thupha leh samsiatna ka koih hi. Tua ahih ciangin note leh na suanlekhakte uh na hin'theihna dingun nuntakna teel unla, 
			</verse>
			<verse book="5" chapter="31" verse="19-21">"Tua ahih ciangin hih lai gelh in la, Israel mite hilh in. Hih la, kei-a' dingin Israel mite' langkhatah teci a suah theihna dingin amaute tungah hilh in. 20 Banghang hiam cihleh a pu a pate uh tungah piak dinga ka kiciamna, bawngnawi leh khuaizu tui bangin a luan'na gamah amaute tun'pih khinin, amaute in ne-in khamin a thau khit uh ciangin, pasian dangte a bia dingin kihei-in kei hong simmawhin ka thuciamna siasak ding uhhi. 21 Siatna leh haksatnate amaute tungah a tun' ciangin hih la, teci-in amaute' langkhatah pang ding hi (Banghang hiam cihleh a suanlekhakte un mangngilhlo ding uhhi); Banghang hiam cihleh piak dingin ka kiciam leitangah amaute ka paipih ma-in, amau' vaihawm kholh a ngimnate uh ka thei hi," a ci hi.
			</verse>
			<verse book="5" chapter="31" verse="26-28">"Hih Thukham laibu la unla, note' langkhatah teci dingin a om theihna dingin { Topa } na Pasian uh Thuciamna Singkuang gei-ah koih un. 27 Banghang hiam cihleh a lehdo mite leh a lungkhauh thei mite na hihna uh ka thei hi. En un, note tawh kei a nungta khawm laipi mahin, tuni-in { Topa } na lehdo khin uhhi. Ka sih khit ciangin bangzah takin lehdozaw lai ding na hi uhhiam! 28 Hih thute amaute' bilah genin, amau' langkhatah teci a pang dingin vantung leh leitung ka sap theihna dingin na minam upate uh leh na uliante khempeuh uh kei kiangah hong khawm un.
			</verse>
			<verse book="6" chapter="22" verse="26">Tua ahih ciangin kote in, ‘Meihal biakna ahi a, biakpiakna ding ahi zongin hiloin, ama omna-ah ka meihal biaknate uh leh ka biakpiaknate uh leh thunuama ka piaknate uh tawh { Topa' } na ka sepna uh kote leh note' kikal leh ko' khit ciangin i suanlekhakte kikalah teci dingin bawl ni. Tua bang hi kei leh hong tung ding hunte-ah na tate un ko' tate tungah, "{ Topa' } sungah no' tanh bangmah omlo hi," ci khading uhhi,’ ka ci uhhi.
			</verse>
			<verse book="6" chapter="22" verse="28">Tua ahih ciangin hong tung ding hunte-ah kote tung ahi a, kote' suanlekhakte' tungah ahi zongin hih bangin hong kicihleh, ‘Meihal biakna ding ahi a, biakpiakna ding ahi zongin hiloin note leh kote kikalah teci dingin ka pu ka pate un a bawl { Topa' } biakna tau lim en un,’ i ci ding hi, ci-in ka ngaihsun uhhi.
			</verse>
			<verse book="6" chapter="22" verse="34">Reuben mite leh Gad mite in a biakna tau uh min dingin "teci" a phuak uhhi. "Banghang hiam cihleh { Topa } pen Pasian ahihna thu eite' kikalah teci ahi hi," amaute in ci uhhi.
			</verse>
			<verse book="6" chapter="24" verse="22">Tua ciangin Joshua in mite kiangah, "Ama na a sem dingin { Topa } na teel khitna uhah note-a' dingin note mah tecina hi uhhi," a ci hi. Tua ciangin amaute in, "Kote, teci ka hi uhhi," a ci uhhi.
			</verse>
			<verse book="6" chapter="24" verse="27">Tua ciangin Joshua in mi khempeuh kiangah, "En un, hih suangtum pen eite' langkhatah teci hi ding hi. Banghang hiam cihleh { Topa } in eite tungah hong thugen khempeuh hih suangtum in za khin hi. Tua ahih ciangin note, na Pasian uh tungah a manloin na gamtatlohna dingun hih suangtum pen note' langkhatah teci hi ding hi," a ci hi.
			</verse>
			<verse book="7" chapter="11" verse="10">Gilead upate in Jefthah kiangah, "{ Topa } pen eite' kikalah teci hi ding hi. Na cih bangin ka gamta ding uhhi," a ci uhhi.
			</verse>
			<verse book="8" chapter="4" verse="9-11">Tua ciangin Boaz in upate leh mi khempeuh kiangah, "Tuni-in note pen Naomi' tung panin Elimelek leh Khilion leh Mahlon' neihsa khempeuh ka lei khitna thu teci na hi uhhi. 10 A site' min ama sanggamte leh a pian'na a khuasung panin a maiman'lohna dingin ama gamhluahna-ah a site' min a kizop theihna dingin a si khin Mahlon' zi, Moab numei Ruth zong ka zi dingin ka lei khin hi; note pen tuni-in teci na hi uhhi," a ci hi. 11 Tua ciangin kulhkongpi-a om mite khempeuh leh upate in, "Kote, teci ka hi uhhi. { Topa } in Israel-te' pian'na Rachel leh Leah bangin na innkuan sunga hong pai numei bawl ta hen. Efrathah-ah na dau pai hen la, Bethlehem-ah na min thang ta hen.
			</verse>
			<verse book="9" chapter="12" verse="5-6">Tua ciangin amah in amaute kiangah, "Note in kei tungah bangmah na muhlohna thu uh { Topa } pen note' langkhatah teci hi a, ama sathau nilhpa zong tuni-in teci ahi hi," a ci hi. Tua ciangin amaute in, "Hi mah hi; { Topa, } iteci ahi hi," a ci uhhi. 6 Tua ciangin Samuel in mite kiangah, "Moses leh Aaron teelin Egypt gam panin na pu na pate uh a paikhiatpih { Topa, } teci a hihi.
			</verse>
			<verse book="9" chapter="20" verse="12">Tua ciangin Jonathan in David kiangah, "Israel-te' Pasian, { Topa, } teci hi ta hen! Zingciang tubang hun ahi a, a ni thum ni-in ahi zongin, ka pa' ngaihsutna tawng ka kankhiat khit ciangin, nangma tungah a lungsim a hoih leh, nang kiangah mi hong sawlin hong pulaklo ding ka hi hiam?
			</verse>
			<verse book="9" chapter="6" verse="18">Ulian ngate' uk Filistia mite khuakulh tawh a ki-um khuapite leh a ki-umlo khuaneute-a' dingin a khua phazah tawh kizui-in kham simbengte zong a hihi. { Topa' } Thuciamna Singkuang a koihna gei uha suangtumpi pen Bethshemesh khuami Joshua' lo-ah tuni dongin teci a hihi.
			</verse>
			<verse book="9" chapter="7" verse="12">Tua ciangin Samuel in suangtum khat la-in Mizpah leh Jeshanah kikalah phut a, a min Ebenezer a phuak hi; Banghang hiam cihleh amah in, "Hih pen { Topa } in eite hong huhna teci ahi hi," a ci hi.
			</verse>
			<verse book="10" chapter="1" verse="16">Tua ciangin David in ama kiangah, "Nangma mawhna nangma lu tungah tung ta hen; Banghang hiam cihleh nangma kampau in nang' langkhatah teci pangin, ‘{ Topa' } sathau nilhpa ka that khin hi,’ na ci hi," a ci hi.
			</verse>
			<verse book="12" chapter="11" verse="12">Tua ciangin amah in kumpipa' tapa paikhiatpihin, ama lu tungah kumpi lukhu khusak a, kumpi hihna tecipan'na lai amah a pia hi. Tua ciangin amaute in amah kumpi hi, ci-in taangko-in amah sathau a nilh uhhi. Tua ciangin amaute in a khut uh bengin, "Kumpipa khan'sau hen!" a ci uhhi.
			</verse>
			<verse book="13" chapter="29" verse="19">Amah in a lungsim khempeuh tawh na thupiaknate, na teci pan'nate, leh na thukhamte kemin a vekpi-in sem a, keimah in ka vaihawmsa biakinn lianpi amah in a lam theihna dingin ka tapa Solomon tungah utna lungsim guan' in," a ci hi.
			</verse>
			<verse book="14" chapter="24" verse="19">Ahi zongin { Topa' } lamah amaute a paipih kik dingin amah in amaute lakah kamsangte a puak hi. Hihte in amau' langkhatah teci pang a, ahih hangin amaute in donlo uhhi.
			</verse>
			<verse book="14" chapter="34" verse="31">Tua ciangin kumpipa ama munah dingin, hih laibu sungah a kigelh thuciamna kammalte a sem dingin a lungsim khempeuh leh a nuntakna khempeuh tawh { Topa' } nung a zuihna ding leh ama thupiaknate, ama tecipan'nate, leh a thukhamte a zuihna ding, { Topa' } mai-ah thuciamna khat a bawl hi.
			</verse>
			<verse book="18" chapter="10" verse="17">Kei a hong langpang dingin teci na nei tawntung a, keima tungah na hehna hong khang semsem a, kei nong sukna ding thuthak na mu tawntung hi.
			</verse>
			<verse book="18" chapter="20" verse="27">Vantungte in hih mipa' mawhna pholak uh a, leitung in ama langah teci a pang hi. 
			</verse>
			<verse book="19" chapter="19" verse="7">{ Topa' } thu kicing a, nuntakna a thaksuaksak hi. { Topa' } teci pan'na hi takpi a, mi pillote pilsak hi.
			</verse>
			<verse book="19" chapter="27" verse="12">Ka langte' deihna bangin kei hong nusia kei in; Banghang hiam cihleh teci manlote ka langah pang khin a, amaute in zuau genin kei hong tawng niloh uhhi.
			</verse>
			<verse book="19" chapter="35" verse="11">Mi a el tecite hong kipan uh a, ka theihloh thute kei hong dong uhhi.
			</verse>
			<verse book="19" chapter="50" verse="7">"Ka mite aw, ngai un; thu ka hong gen ding hi. Israel-te aw, note' langkhatah teci ka pang ding hi. Kei pen Pasian ka hi a, nomau' Pasian ka hihi.
			</verse>
			<verse book="19" chapter="78" verse="5">Amaute pen Pasian tungah a lungsim thumanlo, lungsim kip a neilo khangmi, lungsim khauhin a lehdo khangmi, amau' pulepate tawh kibang loin, amaute in Pasian sungah amau' lametna koihin, Pasian' nasepnate mangngilh loin, ama thupiakte zui-in, a suak nailo naupangte, a hong piangkik khang thakte in a thu thei-in, amaute ding khia-in amau' tuletate tungah a thu a gentheihna dingin, amah in, i pate in a tate a hilhsawn dinga a sawl ahi, Israel sungah thukham khat koihin, Jacob sungah tecipan'na khat a koih hi.
			</verse>
			<verse book="19" chapter="99" verse="7">Amah in meii khuampi sung pan amaute tungah thu gen a, ama teci pan'nate leh amah in amaute tungah a thukham piakte amaute in a zui uhhi.
			</verse>
			<verse book="19" chapter="119" verse="79">Na teci pan'nate a theihna dingun nang hong zahtakte kei' lamah hong kiheisak in.
			</verse>
			<verse book="19" chapter="119" verse="88">Na kam pana na teci pan'nate ka zuih theihna dingin na itna kip tawh kei hong hingsak in.
			</verse>
			<verse book="19" chapter="119" verse="95">Migilote in keimah a hong that dingin hong buk uhhi. Ahih hangin na teci pan'nate ke'n ka lungngaingai ding hi.
			</verse>
			<verse book="19" chapter="119" verse="99">Ka siate khempeuh sangin thu ka telzaw hi. Banghang hiam cihleh na teci pan'nate ka ngaihsunsun hi.
			</verse>
			<verse book="19" chapter="119" verse="119">Leitunga migilote khempeuh sik-ek bangin na ngaihsun hi. Tua ahih ciangin na teci pan'nate ka deih hi.
			</verse>
			<verse book="19" chapter="119" verse="144">Na teci pan'nate a tawntungin thuman hi. Thu theihtelna hong guan in; tua hi leh ka nungta ding hi.
			</verse>
			<verse book="19" chapter="132" verse="12">Na tate in, amau' tungah ka hilh ding ka thuciamna leh ka teci pan'nate a zuih nak uh leh, amau' tate zong na kumpi tokhom tungah tu paisuak ding uhhi," na ci hi.
			</verse>
			<verse book="20" chapter="6" verse="19">zuauthu gen teci manlote, leh kitotna a piangsakte a hihi.
			</verse>
			<verse book="20" chapter="12" verse="17">Thuman mite in thu taktak mah gen uh a, zuau tecite in khemna thu bek gen uhhi. 
			</verse>
			<verse book="20" chapter="14" verse="5">A citak teci in thuman bekbek gen tawntung a, a ginalo teci in zuau bekbek gen tawntung hi. 
			</verse>
			<verse book="20" chapter="14" verse="25">Thutak a gen teci in nuntakna huzo a, zuauthu a gen teci in mi lehhek hi.
			</verse>
			<verse book="20" chapter="19" verse="5">Thuman genlo teci in gim tuak pelmawh ding a, zuaugen mi suaktalo ding hi. 
			</verse>
			<verse book="20" chapter="19" verse="9">Thumanlo teci in gim tuak pelmawh ding a, zuaugen mi in sihna thuak ding hi.
			</verse>
			<verse book="20" chapter="19" verse="28">Mi a susia nuam teci in thuman gen nuamlo a, migilote in gitloh tatna nuamsa uhhi. 
			</verse>
			<verse book="20" chapter="21" verse="28">A manlo tecite mangthang ding uh a, thuman tecite' kam kizaza ding hi.
			</verse>
			<verse book="20" chapter="24" verse="28">Thu kician omlopi-in na vengpa' langkhatah teci pang kei in la, amau' siatna dingin zuauthu gen kei in.
			</verse>
			<verse book="20" chapter="25" verse="18">A lawmte' langkhatah teci manlo a pang mi pen molhtum, namsau, ahih kei leh thal hiam tawh kibang hi.
			</verse>
			<verse book="23" chapter="3" verse="9">Amau' maiput in amau' langah teci pang hi. Sodom bangin amaute a langtangin gamta uh a, amaute in imlo uhhi. Amaute in gimna ngah ta hen! Banghang hiam cihleh amaute in amau' tung mahah siatna kitun' uhhi.
			</verse>
			<verse book="23" chapter="8" verse="2">Hih thu a thei dingin a muan'huai teci, siampi ahi Uriah leh Jeberekhiah' tapa Zechariah ka nei hi, hong ci hi.
			</verse>
			<verse book="23" chapter="8" verse="20">Thukham leh teci pinnate bek ngai un. Amaute in hih kammalte tawh kizui-in a paukei uhleh amau adingin phalvak khuavak a neilo suak uhhi. (ZIV) 
			</verse>
			<verse book="23" chapter="8" verse="20">Tua ciangin note in, "{ Topa } in note hong hilh thute ngai un. Aisante' thu ngai kei un. Amaute' hong gen thute a kiman'na omlo hi," ci-in dawng un. (TDM)
			</verse>
			<verse book="23" chapter="19" verse="20">Tua pen Vanglian { Topa}-a' dingin Egypt gamsungah lim leh teci hi ding hi. A nengniam mite' bawlsiatna hangin { Topa } tungah amaute a kiko ciangin, amah in amaute kiangah honpa khat sawl ding a, amaute hu'-in khahkhia ding hi.
			</verse>
			<verse book="23" chapter="30" verse="8">Tu-in pai in la, hong tung lai ding hunte-ah teci ahi ngitnget dingin amaute' mai-ah suangpeek tungah gelh in la, laibu khat sungah at in.
			</verse>
			<verse book="23" chapter="43" verse="9-10">Minamte khempeuh kikaikhawmsak unla, mihingte kikhawmsak un. Amaute' lak panin kua in hih thu hong genkhia thei-in, a beisa huna nate kua in laktel thei ahi hiam? Amau' dikna a langsak dingin a tecite uh hong paipihsak unla, amaute a thu zasakin, man mah hi, cisak un. 10 "Note pen keima teci na hi uhhi," { Topa } in ci a, "Kei pen Amah ka hihna thu, nangmah in thei-in keimah nong upna ding, nong theihtelna dingin kong teelsa ka nasempa na hi hi. Kei' ma-in pasian omlo a, kei' khitah zong kuamah omlo ding hi.
			</verse>
			<verse book="23" chapter="43" verse="12">Note lakah pasian dang a om ma-in honkhia-in, pulakin, ka genkhol hi. Tua ahih ciangin note pen keima teci na hi uhhi," { Topa } in ci hi.
			</verse>
			<verse book="23" chapter="44" verse="8">Lau kei unla, kihta kei un. Tanglai pek panin note kiangah hong genin hong pulak khin hilo ka hi hiam? Note khempeuh keima teci na hi uhhi. Kei simloh pasian dang om ahi hiam? Suangpi dang omlo hi. Khat beek ka thei kei hi," a ci hi.
			</verse>
			<verse book="23" chapter="55" verse="4">David pen mite tungah teci ding, mite a makai ding leh a ukpa dingin ka koih hi.
			</verse>
			<verse book="23" chapter="59" verse="12">Banghang hiam cihleh nangma tungah kote' thupalsatna tampi tak pha a, ka mawhnate un kote' langah teci hong pang hi. Kote' thupalsatnate, ka mawhnate uh ka thei uhhi.
			</verse>
			<verse book="24" chapter="29" verse="23">Banghang hiam cihleh amaute, Israel gamah hai gamtat uhhi: A innvengte' zite mawhpih uh a, thu ka piaklohpi ka min tawh zuauthu a gen uhhi. Keimah { Topa } in ka mu a, teci ka hi hi, hong ci hi," ci-in ka gelh hi.
			</verse>
			<verse book="28" chapter="7" verse="10">Israel mite' kiphatsakna in amau' langkhatah teci pang hi. Ahi zongin hih thu khempeuhah zong, amau' { Topa } Pasian ahi kei' lamah hong kihei tuanlo uh a, kei hong zonglo uhhi.
			</verse>
			<verse book="33" chapter="1" verse="2">No minam khempeuhte aw, hih thu za un: Leitungah a teng mi khempeuhte aw, hih thu ngai un: Note' langkhatah { Topa } Pasian in teci pang a, a vantung biakinn panin thu hong gen hi.
			</verse>
			<verse book="38" chapter="8" verse="17">Khatlekhat kisiatsakna ding vaihawm kei unla, a manlopi-in teci pangin kiciam kei un. Zuauna, thumanlohna, leh kibawlsiatnate ka deih kei hi," hong ci hi.
			</verse>
			<verse book="39" chapter="3" verse="5">Vanglian { Topa } in hih bangin ci hi: "Note tungah thukhen dingin ka hong pai ding hi; ai tawite, numei tawh a mawhte, a manlopi-a teci pangte, numeite' thaman piakna-ah khemna a zangte; meigong, tagah, leh gamdang mite a zawhthawh bawlte, leh kei hong zahtaklo mi khempeuhte' langkhatah thakhatin teci pangin thu ka khen ding hi.
			</verse>
			<verse book="40" chapter="18" verse="16">Ahi zongin na thu uh a hong man'nop kei leh, Laisiangtho sungah, ‘Mi nih ahih kei leh mi thum' theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un.
			</verse>
			<verse book="40" chapter="24" verse="14">Tua ciangin mi khempeuh tungah teci ahi dingin Pasian' hong ukna hangin a lungdamhuai thu, leitung khempeuhah kihilh ding hi. Tua khit ciangin beina hong tung ding hi.
			</verse>
			<verse book="40" chapter="26" verse="59-60">Siampi liante leh uliante in Zeisu a thahtheihna dingun zuau teci a pangding mi a zong uhhi. 60 teci tampi in hong gen hangin thahtheihna ding zuau teci pangding kimulo hi. A tawpna ciangin mi nih in thu hong gen a,
			</verse>
			<verse book="42" chapter="11" verse="48">Tua ahih manin na pu na pate uh gamtatnate a thukimpih, a tecite na hi uhhi. Banghang hiam cihleh amaute in kamsangte thatin, note in a han na bawl uhhi.
			</verse>
			<verse book="42" chapter="24" verse="48">Note pen hih thu khempeuh a thei teci na hi uhhi.
			</verse>
			<verse book="43" chapter="1" verse="32-34">Johan in hih mipa thu teci na pang a, "Vantung panin vakhu bangin Kha hong paisukin ama tungah a om ka mu hi. 33 Keimah in amah ka theih nailoh hangin, tui sungah mite a phum dingin kei a hong sawl Pasian in, ‘A tungah Kha hong paisukin a omna mipa pen Khasiangtho sungah mite a phum dingpa ahi hi,’ ci-in hong genkhol hi. 34 Tua ahih manin hih mipa pen Pasian' Tapa hi, ci-in thei ka hih manin teci ka pang hi," a ci hi.
			</verse>
			<verse book="43" chapter="3" verse="11">A mantakin kong genin-ah, kote in ka theihsa uh thu bek genin, ka muhsa uh thu bek teci a pang ka hi uh a, ahi zongin note kuamah in ka thugente uh nong um nuam kei uhhi. 
			</verse>
			<verse book="43" chapter="5" verse="31-40">"Keima thu tawh kisai-ah keimahmah in teci pang leng kuamah in a thumanin sang theilo ding hi. 32  Tua ahih manin keima-a' ding teci a pangding mi khat om a, keima thu genin teci a pan'na thuman hi, ci-in ka thei hi. 33 Note in Johan kiangah thu a dong dingin mi na sawl uh a, amah in note kiangah a thuman hong genzo hi. 34 Keimah in mihingte' teci pan'na a kisam ka hi kei a, note in hotkhiatna na ngahtheihna dingun note-a' ding ngaihsutna tawh hih thuteng a hong gen ka hizaw hi. 35 Johan pen meivak bangin kuangin a taang hi a, ama khuavak sungah tawlkhat nuamsa-in omding na ut uhhi. 36 Ahi zongin Johan' teci pan'na sangin a lianzaw teci khat ka nei a, tua in: Ka Pa in sepdingin a hong piak tu-a ka sep thute in kei-a' dingin teci a pang hi a, Pa in kei a hong sawl taktak ahihna hong kilangsak hi. 37 Tua ban panin kei a hong sawl Pasian in zong keima-a' dingin teci a pang hi. Note in Pasian' sawlpa' thu umlo na hih manun Pasian' aw lah za ngeilo, a maitang lah mu ngeilo, na lungsim uhah zong ama thu a ciinglo na hi uhhi. 38-39 Nuntak tawntung ngahtheihna ding lametna tawh Laisiangtho sung na lim sim mahmah uh a, tua na sim uh Laisiangtho in keima thu mah genin teci pang napi-in, 40 na nuntak theihna dingun kei kiangah nong painuam kei veve uhhi.
			</verse>
			<verse book="43" chapter="8" verse="17-18">Na Thukham sung uhah zong, ‘Thu khat peuhpeuhah mi nih in a manna teci pangin a gen leh a genna uh thuman hi,’ ci-in na kigelh ahih mah bangin, 18 keima-a' ding teci ka pang a, kei hong sawl Pa Pasian in zong keima-a' dingin teci a pang hi," ci-in a dawng hi.
			</verse>
			<verse book="44" chapter="1" verse="21">"Tua ahih ciangin Topa Zeisu' thawhkikna thu teci pangin a hong genpih dingin Judas tangin mi khat i lakding kisam hi. Tua mipa pen Johan' tuiphum kipat huna kipanin Zeisu vanah a kilaktoh hun ciangdong, Zeisu' nasepna khempeuhah eite tawh a omkhawm mi khat ahih ding kisam hi," a ci hi.
			</verse>
			<verse book="44" chapter="2" verse="32">Pasian in sihna panin hih Zeisu hingkiksak a, kote khempeuh pen hih thu a thei teci vive ka hi uhhi.
			</verse>
			<verse book="44" chapter="3" verse="15">Tua ahih ciangin mite tungah nuntakna a piapa na that uh a, ahi zongin sihna panin Pasian in amah hingkiksak hi. Kote gel pen hih thu a thei teci ka hi uhhi.
			</verse>
			<verse book="44" chapter="4" verse="33">Topa Zeisu' thawhkikna thu, sawltakte in vangliatna tawh teci pang uh a, Pasian in amaute khempeuh tungah thupha tampi a pia hi.
			</verse>
			<verse book="44" chapter="5" verse="32">Hih thute thei-in teci a pangte pen ko sawltakte bek hiloin Khasiangtho tawh zong ka hi uh a, tua Khasiangtho pen amah a um mite tungah Pasian in a khongin a piak ahi hi," ci-in a dawngkik uhhi.
			</verse>
			<verse book="44" chapter="7" verse="58">khua pualamah kaikhia-in suang golpipi a khiat uhhi. Hih thu-ah teci pangin Stephen a deng mite in a puantungsilh uh suahin Saul a kici tangval khat kiangah lawnin a kemsak uhhi.
			</verse>
			<verse book="44" chapter="10" verse="39-42">Amah in Jerusalem khua leh Jew mite omna mundang khempeuhah a septe khempeuh a thei tecite ka hi uhhi. Jew mite in sing tungah amah khai-in a that uhhi. 40Ahi zongin Pasian in a ni thum ni-in amah hingkik sakin hong kilangsak kik hi. 41 Mi khempeuh tungah kilangsak loin, a thei teci dingin Pasian in a hong teelsa kote bek tungah hong kilangsak hi. Sihna panin a hin'kik khit ciangin kote in amah tawh an nekhawm tui dawnkhawmin ka om uhhi. 42 Kote in mite kiangah thu ka hilhna ding uh leh mihing leh misite tungah thu a khen dingin Pasian in amah a sehna thu teci a pang dingin a hong sawl hi.
			</verse>
			<verse book="44" chapter="22" verse="15">Tua ahih manin na muhsa leh na zaksa thu khempeuh, mi khempeuh tungah genin teci a pang ding na hi hi.
			</verse>
			<verse book="44" chapter="23" verse="11">Tua zanin Paul kiangah Topa hong ding a, "Hang takin om in. Hih Jerusalem khuasungah keima thu genin teci na pan' mah bangin Rom khuapi-ah zong keima thu genin teci na pang ding hi," a ci hi.
			</verse>
			<verse book="45" chapter="3" verse="21">Ahi zongin tu-in thukham zuihna hang hiloin thudang khat hangin Pasian tawh kipawl theihna ding lampi hong kilangzo a, Thukham leh kamsangte in zong hih thu-ah teci a pang uhhi.
			</verse>
			<verse book="45" chapter="10" verse="2">Amaute in Pasian a kin mahmah lamtak uh thei-in teci-in ka pang ngam hi. Ahi zongin amaute in a man lampi tawh kin khalo uhhi.
			</verse>
			<verse book="46" chapter="15" verse="15">Tua bek zong hilo lai-in, misite a kihingkik saklo ding hi leh Pasian in Christ hingkik sak hi, ci-in teci pang ka hih manun, mite kiangah Pasian' thu a manlopi-in a gen ka suak ding uhhi.
			</verse>
			<verse book="47" chapter="1" verse="23">Note kiangah kong pailohna pen note ka hong dopna hizaw hi. Hih thu hong theihpih ka teci pen Pasian a hihi.
			</verse>
			<verse book="58" chapter="10" verse="28">Moses Thukham a zuilote pen mi nih leh thum in mawh mah hi, ci-in teci a pan' khit nak leh kihehpih hetloin sihna kithuaksak hi.
			</verse>
			<verse book="58" chapter="12" verse="1">Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh leh eite a hong gakcip mawhna leh khialhnate khempeuh paikhia-in, i mai-ah a om taina ding lampi a mong dongin lungsim kiptakin tai ni.
			</verse>
			<verse book="59" chapter="5" verse="3">Na ngun leh na khamte uh kekseu khinta hi. Hih kekseuna pen note langah teci suak a, mei in a kattum bangin na sa uh hong netum ding hi. Hih a hun nunung ciangin tu-a bangin a piang dingin neihsa a khol na hi uhhi.
			</verse>
			<verse book="60" chapter="5" verse="12">Thu upna sungah mi citakin ka ngaihsut Silas' huhna tawh hih lai tomno gelhin amah ka hong puasak hi. Hih thute pen Pasian' hong hehpihna taktak hi, ci-in teci pangin note ka hong hanthawn hi. Tua ahih manin hih thute-ah kipin om un.
			</verse>
			<verse book="62" chapter="1" verse="1-3">Leitung pian'cil lai peka kipanin a omsa ahi nuntakna a piathei Thu tawh kisai, note kiangah ka hong gelh uhhi. Kote mahmah in ama thugen ka za uh a, ka mit mahmah uh tawh amah mu-in, limtakin ka ettel uhhi a, ka khut mahmah uh tawh ka lawn' uh a hihi. 2 Hih nuntakna pen a kimuthei a hong suah ciangin kote mahmah in ka mu uhhi. Tua ahih manin kote tungah a hong kilak, Pa Pasian tawh a omkhawm tua nuntak tawntungna pen genbelin nei-in, note tungah zong a hong gen ka hi uhhi. 3 Pa Pasian leh a Tapa Zeisu Christ tawh kote pawlkhatin ka om uh mah bangin note zong kote tawh pawlkhat nong suahtheihna ding uh deihna-in ka muhsa uh leh ka zaksa uh thute a hong gen ka hi uhhi. 
			</verse>
			<verse book="62" chapter="5" verse="6-11">Hih Zeisu Christ pen tui tawh kiphumna leh a sisan luangin sihna tawh a hong pai hi a, tui bek tawh a hong pai hiloin tui leh sisan tawh a hong pai a hihi. Kha mahmah in hih thu a manna teci a pang hi. Kha pen thuman gen a hihi. 7 Hih thu-ah teci a pang thum om a, 8 tuate pen Kha, tui, leh sisan ahi uhhi. Hih thumte' teci pan'na kibang kim hi. 9 Mihingte' teci pan'na sangthei ihih leh Pasian' teci pan'na i san'theih ding thupizaw hi. Pasian in ama Tapa' thu tu-a bangin teci hong pang hi. 10 Tua ahih manin Pasian' Tapa a um mi peuhmah in Pasian' teci pan'na a sang a hihi. Ahi zongin Pasian' thugen a umlo mi peuhmah in ama Tapa thu teci pangin a gennate a umlo uh ahih manin Pasian pen zuaugen a suaksak ahi uhhi. 11 Tu-in Pasian' teci pan'na in: Pasian in ama Tapa tung tawnin eite tungah nuntak tawntungna a hong pia hi.
			</verse>
			<verse book="66" chapter="1" verse="5">thuman takin teci a pang, sihna panin a kithosak kik Tapa upa, leitung kumpite tungah ukna aana a nei Zeisu Christ kiang panin note tungah hehpihna leh nopsakna thupha hong tung ta hen.Tua Zeisu Christ in eite hong it a, ama sihna tawh i mawhna panin eite hong suaktasak a,
			</verse>
			<verse book="66" chapter="2" verse="13">Satan in a kumpi tokhom a phuhna munah a om na hih lamtak uh ka thei hi. Keima thu citakin teci a pang cinten Antipas, Satan' omna munah a kithah hun laitak nangawnin kei na hong upna uh na khahsuah kei uhhi.
			</verse>
			<verse book="66" chapter="3" verse="14">"Laodisia khua pawlpi vantung mi kiangah lai gelh in la, thuman leh citakin teci a pang, Pasian' pian'sakte khempeuh a kipatna ahi Amen' thugen in:
			</verse>
			<verse book="66" chapter="6" verse="9">Ciamtehna ngana a hon' ciangin Pasian' thu a genna hang leh Pasian' thu citakin teci a pan'na uh hangin a kithat mite' kha, biakna tau nuai-ah a om ka mu hi. 
			</verse>
			<verse book="66" chapter="11" verse="3-4">Ka teci nihte puanhampi silhin ka paisak ding a, amaute in ni tul khat za nih sawmguk sung Pasian' thu a gen ding uhhi," hong ci hi. 4 Tua teci nihte pen leitung Topa mai-ah a om oliv kung nihte leh meivakna nihte ahi uhhi.
			</verse>
			<verse book="66" chapter="11" verse="7">Amaute in Pasian' thu genin a teci pan'na a zawhkhit uh ciangin kuahawm thukpi sung panin a hong paikhia ganhing in tua teci pangte simin zogawpin that ding a,
			</verse>
			<verse book="66" chapter="11" verse="10-12">teci a pang tua kamsang nihte in leitung mite tungah gimna nakpi takin tungsak uh ahih manin hih mi nihte a sihna hangin lungdamin pawi bawl ding uh a, a nuamna uh hangin khatlekhat letsong kipia ding uhhi. 11 Ahi zongin ni thum leh ni lang a cin'khit ciangin amaute sungah Pasian kiang panin nuntakna hu lutin, amaute a khe-un hong ding uh ahih manin a mute khempeuh nakpi takin lau mahmah uhhi. 12 Tua ciangin tua teci pang nihte in, "Hih lai-ah hong pai un," ci-in vantung panin a kisapna awging a za uhhi. Tua ahih manin a galte uh' muhin vantung meiipi sungah paito uhhi.
			</verse>
			<verse book="66" chapter="22" verse="20">Hih thu khempeuh hong genin teci a pang mipa in, "Ka hong pai baih taktak ding hi," hong ci hi. Na cih bangin hi ta peuh hen. Topa Zeisu aw, hong pai ta in!

			</verse>
		</category>
		<category id="113">
			<verse book="2" chapter="20" verse="17">"Na vengte uh inn na deihgawh kei ding uhhi. Na vengte uh zi hita leh, ama nasempa hita leh, ama nasemnu hita leh, ama bawngtal hita leh, ama la hita leh, na vengte-a' ahi na khat peuhpeuh na deihgawh kei ding uhhi," a ci hi.
			</verse>
			<verse book="19" chapter="23" verse="1-6">{ Topa } pen tuucin' bangin hong cing hi a, kisapna teng kicing ta hi. 2 Lo nona-ah hong lumsak a, tuidam kiangah hong paipih hi. 3 Thahatna thak kei hong guan' hi. A hong ciamsa mah bangin-ah lampi manah kei hong kha hi. 4 { Topa } aw, kei hong ompih na hih manin khuamial thukpi ka nawk hangin ka lau kei hi. Na molhtum leh na ciangkhut in kei hong hu hi. 5 Keima galte' muhna munah an nong lui hi. Thupi takin nong pahtawi a, keima hai zong dimlet ta hi. 6 Na hoihna leh nong itna in ka khan'tawnin a hong zuih ding tel takin-ah ka thei ta a, a tawntungin na inn sungah ka om ding hi.
			</verse>
			<verse book="19" chapter="73" verse="2-6">Ahih hangin kei ka hih leh ka khe kisuipuk dektak a, ka khe taal dektak hi. 3 Banghang hiam cihleh migilote' daupaina ka muh ciangin mi kihisakte ka eng hi. 4 Banghang hiam cihleh amaute in nat velvalna bangmah thuaklo uh a, a pumpi uh cidamin zol hilhial hi. 5 Amaute in midangte bangin haksatna thuaklo uh a, amaute in midangte bangin gimna ngahlo uhhi. 6 Tua ahih ciangin amaute in khainiang bangin kiphatsakna ok uh a, puan bangin ngongtatna silh uhhi.
			</verse>
			<verse book="19" chapter="103" verse="13-15">Pa in tate a hehpih bangin { Topa } in amah a zahtakte hong hehpih hi. 14 Banghang hiam cihleh amah in eite' pian'na hong thei a, eite pen leivui ihihna a phawk hi.15 Eite ihih leh i nuntakna pen lopa tawh kibang a, lolai-ah a po pakte bangin a palh hi.
			</verse>
			<verse book="19" chapter="136" verse="1-2">Amah hoih ahih manin { Topa } tungah lungdamna ko un; Banghang hiam cihleh ama itna kip tawntung hi. 2 Lungdamna pen pasian-te' Pasian' tungah ko un; Banghang hiam cihleh ama itna kip tawntung hi.
			</verse>
			<verse book="20" chapter="1" verse="1-7">David' tapa, Israel kumpi Solomon' paunakte: 2 Mite in pilna leh thuhoihte a phawk theihna ding, khiatna thuk a nei kammalte a theih theihna ding. 3 A hoihin a pil gamtat theihna ding, thuman, thutang, a kilawmin a gamtat theihna ding. 4 Thuthei nailote in a theihna ding, khangnote in pilna leh thu ngaihsut theihna a ngahna ding. 5 Mi ciimsate ciimsak semsemin, mi pilsate pilsak semsemin, 6 paunakte leh thugentehnate hoihtakin thei-in, mipilte' kampau leh a thugente uh a theihna ding a hihi. 7 { Topa } zahtakna in pilna kipatna hi a, mihaite in pilna leh thuhilhna donlo uhhi.
			</verse>
			<verse book="20" chapter="3" verse="5-6">Na lungsim khempeuh tawh { Topa } muang in la, nang' theihna suang kei in. 6 Na hihna khempeuhah amah phawk in. Tua hi leh lampi man amah in hong lak ding hi.
			</verse>
			<verse book="20" chapter="14" verse="30">Lungnopna in pumpi cidamsak a, hazatna pen guh a muatsak natna a hihi.
			</verse>
			<verse book="20" chapter="27" verse="17">Sik in sik mah hiamsak thei a, mi in midang pilsak thei hi.
			</verse>
			<verse book="23" chapter="2" verse="22">Mihingte muan'in nei nawn kei un. Amaute leltak banga simtham ding ahi hiam?
			</verse>
			<verse book="40" chapter="20" verse="1-6">"Banghang hiam cihleh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo neipa tawh kibang hi. 2 Ni tha ngeina ngun peek khat piak dingin a kithukim khit uh ciangin a leenggah lo-ah na a sem dingin pawlkhat a kuansak hi. 3 Zingsang nai kua hun ciangin mihon omna sumbukah pai leuleu a, mi pawlkhat bangmah semloin a mawk om a muh ciangin, 4 ‘No zong leenggah lo-ah va kuan un; a kilawm zah khat ka hong pia ding hi,’ a cih ciangin pawlkhat a kuan uhhi. 5 Tua ciangin sun sawmlenih ciangin pawlkhat cial leuleu a, nitak nai thum ciangin pawlkhat a cial lai hi. 6 Nitak nai nga ciangin mihon omna sumbukah a pai leh mi pawlkhat a mawk om mu ahih manin, ‘Banghangin bangmah semloin sunthapai mawk om na hi uhhiam?’ ci-in a dot ciangin
			</verse>
			<verse book="40" chapter="25" verse="14-30">"Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte' kep dingin a ap hi. 15 Amau' siamna tawh kizui-in khat tungah tul nga, khat tungah tul nih, khat tungah tul khat a ap khit ciangin a zinkhia hi. 16 Tul nga a ngahpa in sum bawlna-in zangpah a, a meet tul nga mah a ngahthuah hi. 17 Tul nih a ngahpa in zong a meet tul nih mah a ngahthuah hi. 18 Ahi zongin tul khat a ngahpa in leisung to-in a topa' sum a selcip hi. 19 "Hun sawtpi khit ciangin tua nasemte' topa hong ciahkik a, a nasemte tawh a sum thu a siangsak uhhi. 20 Tul nga a ngahpa in a dang tul nga mah hong tawithuahin, ‘Topa aw, kei tungah tul nga nong ap hi. Hih lai-ah tul nga mah ka meetsak hi,’ hong cih ciangin 21 a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. 22 Tua ciangin tul nih a ngahpa zong hong pai-in, ‘Topa aw, kei tungah tul nih nong ap hi. Hih lai-ah tul nih mah ka na meetsak hi,’ hong cih ciangin 23 a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. 24 Tul khat a ngahpa zong hong pai-in, ‘Topa aw, nang pen na seploh na bawl lohnapi-ah na a deih, mi genhak mahmah na hihna ka hong the i hi. 25 Tua ahih manin ka hong kihta a, leisungah na sum tul khat ka seel hi. Tu-in hih lai-ah na sumzah mah om hi,’ a hong cih ciangin 26 a topa in, ‘A hoihlo, a thadah nasempa aw, ka seploh ka bawl lohnapi-ah ka deihlam hong thei na hih leh, 27 sumkholna-ah ka sum na koihsak lecin hoih ding hi. Tua hi leh tu-a ka hong tun'kik ciangin a bulpi leh a meet ka ngahkhawm ding hi. 28 Tua ahih manin ama tung panin a tul khat laksak unla, tul sawm a neipa tungah piathuah un. 29 Banghang hiam cihleh a neisate kipiathuah ding a, hau semsem ding hi. Ahi zongin a neilote tung panin a neihsa sunsun nangawn kilaksak ding hi. 30 Bangmahin a kimanglo hih nasempa ahih leh pualam khuamialna lakah lawnkhia un. Tua lai-ah kapin a hagawi ding hi,’ ci hi.
			</verse>
			<verse book="42" chapter="9" verse="46-48">Kua lianpen ding ihi hiam, ci-in nungzuite lakah kiselna khat hong om hi. 47 Zeisu in amaute' lungsim ngaihsutna a phawk ciangin naupang khat la-in a gei-ah omsak a, 48 a nungzuite kiangah, "Keima hangin hih naupang a limbawl mi peuhmah in kei hong limbawl hi a, kei hong limbawl mi peuhmah in kei hong sawlpa zong a limbawl a hihi. Note khempeuh lakah a neupenpa a lianpenpa ahi hi," a ci hi.
			</verse>
			<verse book="42" chapter="18" verse="9-14">Amaute hoih kisa mahmahin, midang khempeuh a simmawhbawl mite tungah Zeisu in zong thugentehna khat gen a, 10 "Thungen dingin biakinn-ah mi nih a pai uhhi. Khat pen Pharisee mi hi a, a khat pen siahdongpa a hihi. 11 Pharisee mipa dingin thu ngen a, ‘Pasian aw, kei pen midangte bangin a huaiham, a thumanlo, numei tungah a mawh mi ka hi kei hi; hua lai-a siahdongpa bang hilo ka hih manin nangma tungah ka nuamna kong pulak hi. 12 Nipikal khatin ni nih sung an ka tang a, ka ngah khempeuh sung panin sawmah khat nang tungah kong pia hi,’ a ci hi. 13 Ahi zongin siahdongpa pen a gamla simah ding a, vantung lamah zong dak ngamloin a dip humin kuncip a, ‘Pasian aw, kei mimawh mi khialpa hong hehpih in,’ ci-in a ngen hi. 14 Ke'n kong cihin-ah, hih mipa pen Pasian tawh a kilemsa-in a inn-ah ciah a, a khatpa pen tua bangin ciahlo hi. Banghang hiam cihleh a kiliansakte pen kiniamkhiatsuk ding a, a kiniamkhiatte pen a lianin kibawl ding hi," a ci hi.
			</verse>
			<verse book="42" chapter="22" verse="24-27">Nungzuite lakah kua a lianpenin kingaihsun ding, ci-in kiselna thu hong piang hi. 25 Tua ciangin Zeisu in amaute kiangah, "Gentail mi hih leitung kumpite in a mite uh tungah ukna aana zang uh a, tua bangin mi a uk Gentail-te in amaute pen, ‘Mite' nopsakna dingin nasemte,’ a kicih ding deih lai uhhi. 26 Ahi zongin note lakah tua bang hilo ding hi; a lianpenpa a neupen bangin om ding a, a makai penpa a nungzui nunungpen bangin om ding hi. 27 Anne dingin sabuai-ah a tupa leh an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.
			</verse>
			<verse book="43" chapter="21" verse="15">An a nekkhit uh ciangin Zeisu in Simon Peter kiangah, "Johan' tapa Simon aw, hih adang khempeuhte' hong it sangin kei na hong nak itzaw hiam?" ci-in a dot ciangin amah in, "Topa aw, ka hong itzaw hi. Nang ka hong itna na thei hi," ci-in a dawng hi.
			</verse>
			<verse book="44" chapter="20" verse="24">Ahi zongin Topa Zeisu in kei sep dingin a hong piak, Pasian hehpihna hangin Lungdamna Thu, mite kiangah gen ding nasep ka tangtut zawh nak leh kei nuntakna-ah bangbang hong piang ta leh a thupi-in ka ngaihsun kei hi.
			</verse>
			<verse book="44" chapter="20" verse="35">Topa Zeisu mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi," ci-in a vaikhak hi.
			</verse>
			<verse book="45" chapter="12" verse="2-3">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi. 3 Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.
			</verse>
			<verse book="46" chapter="3" verse="3">Banghang hiam cihleh Pasian' deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uhhi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi. 
			</verse>
			<verse book="46" chapter="4" verse="15">Tua ahih manin keima gamtatzia na hong zuihna dingun ka hong thum hi. 
			</verse>
			<verse book="46" chapter="10" verse="13">Na tuah uh ze-etnate khempeuh pen mite' tuah ngeingeite mah a hihi. Pasian in citakin a thuciamna lenkip ahih manin note' thuak zawhloh ding ze-etna hong tuaksaklo ding hi. Ze-etna na tuah hun uh ciangin zong na thuakzawhna ding uh thahatna hong guan'ding ahih manin na suahtak zawhna ding uh lampi hong hon'sak ding hi.
			</verse>
			<verse book="46" chapter="11" verse="1">Keimah in Christ gamtatzia ka zuih mah bangin note in zong keima gamtatzia hong zui ta un.
			</verse>
			<verse book="47" chapter="10" verse="12">Kote ahih leh tua bangin a kiliansak mahmah mite tawh a kikimin ka kingaihsun ngam buang kei ding uhhi. Amaute khatlekhat ki-en kakin thupi kisa mahmah uh ahih manin mihai taktak ahi uhhi.
			</verse>
			<verse book="47" chapter="12" verse="11-12">Note in kei a hong pakta ding hinapi-in hong paktalo na hih manun note' bawlin mihai bangin kisialin ka gamta hi. Banghang hiam cihleh kei pen bangmahpi ka hihloh hangin sawltak thupi mahmahin na ngaihsutte uh sangin themkhat zong ka neuzaw tuan het kei hi. 12 Sawltak man taktak ka hihna lim a kilangsak nate, note lakah lungduai takin hong kisem a, lim, na lamdang, leh na a tuamtuamte note lakah hong kibawl hi. 
			</verse>
			<verse book="48" chapter="1" verse="10">Hih bangin thu ka gen ciangin mite' hong pahtak theihna ding a zong tawh kibang na hong sa uhhiam? Mite' pahtak ding a ut ka hi kei a, Pasian' hong pahtak ding a hanciam ka hihi. Mihingte' hong pahtak theihna dingin a gamta hi zenzen leng, Christ' nasem ka hi kei ding hi.
			</verse>
			<verse book="48" chapter="2" verse="20">Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi.
			</verse>
			<verse book="48" chapter="6" verse="4">A kuamah peuh in ama gamtatna ciat entel hen la, kisialhna ding a om leh ama gamtatna siksanin kisial hen la, midangte tawh ki-ettehin kisial kei hen.
			</verse>
			<verse book="48" chapter="6" verse="14">Ahi zongin keimah in ahih leh, singlamteh tungah i Topa Zeisu a sihna thu bek ka kisialhpih ding hi. Banghang hiam cihleh singlamteh tungah ama sihna hangin kei-a' dingin leitung thute misi bang a, kei zong, leitung thu-ah misi mah ka bang hi.
			</verse>
			<verse book="51" chapter="3" verse="23">Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un.
			</verse>
			<verse book="52" chapter="4" verse="11-12">Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, leh note' nuntakna ding na na sepna ding uh hanciamin nei un. 12 Tua bangin gamta le uh cin thu umlo mite in note hong zahtak ding uh a, mite' neihsa na duhgawh kei ding uhhi.
			</verse>
			<verse book="54" chapter="6" verse="7">A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. 
			</verse>
			<verse book="59" chapter="2" verse="12-13">Tua ahih manin mi a khahkhia thei thukham tawh kizui-in thukhenna a thuakding mi bangin kampau-in na gamta un. 13 Banghang hiam cihleh hehpihna lungsim a neilote tungah Pasian in thu a khen ciangin hehpihlo ding a, hehpihna lungsim a neite tungah Pasian in thu a khen ciangin a hehpihna in zozaw ding hi.
			</verse>
			<verse book="59" chapter="3" verse="16">En'na leh huaihamna a om nak leh buaina leh siatna nam khempeuh tawh kizom pahpah hi.
			</verse>
			<verse book="62" chapter="2" verse="15">Hih leitung nate leh Pasian tawh a kizomlo thute deihluatin nei kei un. Mi khatpeuh in hih leitung nate a deihluat leh amah in Pa Pasian it taktak theilo hi.
			</verse>
			<verse book="65" chapter="1" verse="19">Hih mite in pawl kikhenna piangsakin, amau pumpi deihna bangin gamta uh a, Khasiangtho zong neilo uhhi.

			</verse>
		</category>
		<category id="114">
			<verse book="4" chapter="23" verse="19">A zuau dingin Pasian pen mihing hilo a, a kisik dingin mihing' tapa hilo hi. Amah in gen khin hi; a gen bangin hihlo ding ahi hiam? Amah in ci khin hi; a cih bangin tungsaklo ding ahi hiam?
			</verse>
			<verse book="5" chapter="31" verse="6-8">Thahat unla, hang un. Lau kei unla, amaute kihta kei un. Banghang hiam cihleh note tawh hong paipa pen { Topa } na Pasian uh a hihi. Note hong cimawhsaklo ding a, hong nusialo ding hi," a ci hi. 7 Tua ciangin Moses in Joshua samin, Israel-te khempeuh muhin ama kiangah, "Thahat in la hang in. Banghang hiam cihleh amaute tungah piak dingin { Topa } in amau' pute pate tungah a ciamsa leitangah hih mite tawh na pai ding a, nangmah in tua leitang amaute na ngahsak ding hi. 8 Na mai-ah a paipa pen { Topa } a hihi. Amah in nang hong ompih ding a, nang hong cimawhsak loin, zong hong nusialo ding hi. Lau kei in la, lungkia kei in," a ci hi. 
			</verse>
			<verse book="10" chapter="22" verse="3-4">ka Pasian, ka kihutna, ka buknapa, lum bangin kei a hong dal, ka munmuan'huai leh ka belh, keimah hong honkhiapa hi a, ngong hihna panin hong hon hi. 4 A phat taak { Topa } ka sam a, ka galte kiang panin kei hong kihon hi.
			</verse>
			<verse book="13" chapter="28" verse="20">Tua ciangin David in a tapa Solomon kiangah, "Thakhauhin hang in la sem in. Lau kei in; Banghang hiam cihleh { Topa } Pasian, keima Pasian nangawn nang tawh hong om hi. { Topa' } biakinn sung nasepna khempeuh a kizawh matengin amah in nang hong tamasaklo ding a, hong nusialo ding hi. 
			</verse>
			<verse book="18" chapter="8" verse="13">Pasian a mangngilhte tua bangmah a hihi. Pasian a donlo mite' lametna a bei ta a hihi.
			</verse>
			<verse book="18" chapter="13" verse="15">Pasian in kei hong that mah taleh zong, phamawh ka sa kei hi. Ahi zongin ama mai-ah ka thu ka gen veve ding hi.
			</verse>
			<verse book="18" chapter="14" verse="7-9">"A kiphuk khinsa singkung nangawn in lametna nei buang a, a bul sel kikin nungtakik thei hi. 8 Lei sungah a zungte teek a, a bulsum a si zongin, 9 guahtui ngahin, singkungno-in hong selkik hi.
			</verse>
			<verse book="19" chapter="10" verse="17">{ Topa } aw, lungnemte' deihna na ngai ding hi. A lungsim uh na hatsak ding a, na bil na ngat ding hi.
			</verse>
			<verse book="19" chapter="16" verse="9">Tua ahih ciangin lungdamin ka kipak a, lungmuangin ka om hi.
			</verse>
			<verse book="19" chapter="23" verse="1-6">{ Topa } pen tuucin' bangin hong cing hi a, kisapna teng kicing ta hi. 2 Lo nona-ah hong lumsak a, tuidam kiangah hong paipih hi. 3 Thahatna thak kei hong guan' hi. A hong ciamsa mah bangin-ah lampi manah kei hong kha hi. 4 { Topa } aw, kei hong ompih na hih manin khuamial thukpi ka nawk hangin ka lau kei hi. Na molhtum leh na ciangkhut in kei hong hu hi. 5 Keima galte' muhna munah an nong lui hi. Thupi takin nong pahtawi a, keima hai zong dimlet ta hi. 6 Na hoihna leh nong itna in ka khan'tawnin a hong zuih ding tel takin-ah ka thei ta a, a tawntungin na inn sungah ka om ding hi.
			</verse>
			<verse book="19" chapter="27" verse="4-5">{ Topa' } tung panin na khat ka ngen khin a, tua ngenin ka zon' ding pen: { Topa' } inn sungah ka khan' tawntungin om ding, { Topa' } hoihna et ding leh ama biakinn sungah thu dot dingte a hihi. 5 Banghang hiam cihleh haksat hun ciangin amah in a buk sungah kei hong seel ding hi. A puanbuk khuhna nuai-ah kei hong seel ding a, a sangna suang tungah kei hong koih ding hi.
			</verse>
			<verse book="19" chapter="27" verse="14">{ Topa } muang in. Thakhauh in la, na lungsim hangsakin, { Topa } muang in.
			</verse>
			<verse book="19" chapter="32" verse="1-5">Ama khialhna kimaisak a, ama mawhna a kiselcipsak mi, thupha ngah a hihi. 2 { Topa } in mawhna a khuksakloh mi, a lungsim sungah khemna a omlo mi, thupha ngah a hihi. 3 Ka mawhna ka pulak loh ciangin, sunthapai ka tautauna hangin ka pumpi a thaneem hi. 4 Sun leh zan tawntung gim nong piakna ka thuak a, khuakhal nisa' kat bangin ka thahatna a keucip hi. 5 Keima khialhnate nangma tungah kong pulak a, ka mawhna ka im kei hi. "Ka khialhnate khempeuh { Topa' } tungah ka pulak ding hi," ka ci hi. Tua ciangin ka mawhna nin nong maisak hi.
			</verse>
			<verse book="19" chapter="31" verse="24">{ Topa } a ngak mi khempeuh aw, na tha uh khauhsak unla, na lungsim uh hangsak ta un!
			</verse>
			<verse book="19" chapter="33" verse="18">Amah a zahtakte, a itna kip lametna a neite, sihna panin honkhia-in, kialpi hun sungin amaute a hin'kep theihna dingin { Topa } in amaute en tawntung hi.
			</verse>
			<verse book="19" chapter="33" verse="22">{ Topa } aw, nang kong lamet uh mah bangin kote' tungah na itna kip hong omsak in.
			</verse>
			<verse book="19" chapter="37" verse="3-7">{ Topa } muang in la, gamtat hoih in. Gam nuamah teng in la, thumanin om in. 4 { Topa } sungah lungkim in; amah in na deihna hong pia ding hi. 5 { Topa } tungah na vai teng ap in. Amah muang in; amah in hong sem ding hi. 6 Amah in nangma dikna khuavak bangin, nangma thumanna nitaang bangin hong langsak ding hi. 7 { Topa' } mai-ah khawl dide in la, lungduai takin ngak in. A hihna a daupaipa tung leh siatna a bawlpa tungah kilungso tawmsak ke'n! 
			</verse>
			<verse book="19" chapter="38" verse="15">Ahih hangin { Topa } aw, nangmah ka hong muang hi. { Topa } ka Pasian aw, a hong dawng dingpa nangmah na hi hi.
			</verse>
			<verse book="19" chapter="39" verse="7">Tu-in Topa aw, ke'n, bang ngaklai ding ka hi hiam? Keima lametna nangma sung bekah om hi.
			</verse>
			<verse book="19" chapter="40" verse="9-10">Hotkhiatna hangin lungdam thu mihonpi lakah ka gen ding hi. { Topa } aw, lungdam thugen ka khawl ngei kei ding hi. 10 Nangma hotkhiatna thu ka im kei a, na thumanna leh na hotkhiatna ka gen khin hi. Na itna kip leh na thumanna mihonpi tungah ka im kei hi.
			</verse>
			<verse book="19" chapter="42" verse="11">Banghangin khakunkun a, lunghimawh niloh ka hi hiam? Pasian' sungah lametna nei ning; Banghang hiam cihleh kei a hong huh ka Pasian ka phatkik ngawn ding hi.
			</verse>
			<verse book="19" chapter="43" verse="5">Banghangin khakunkun a, lunghimawh niloh ka hi hiam? Pasian sungah lametna nei ning; Banghang hiam cihleh kei a hong huh ka Pasian ka phatkik ngawn ding hi.
			</verse>
			<verse book="19" chapter="46" verse="1">Pasian, i belh leh i thahatna hi a, haksat hunin a hong huh pahpahpa a hihi. 
			</verse>
			<verse book="19" chapter="71" verse="5">Banghang hiam cihleh Topa { Pasian } aw, ka neu lai-a kipanin ka hong lamet, ka hong muan' na hi hi, { Topa } aw.
			</verse>
			<verse book="19" chapter="71" verse="14">Ahih hangin ke'n, nang kong lamen ding a, nangmah kong phat semsem lai ding hi.
			</verse>
			<verse book="19" chapter="94" verse="18-19">{ Topa } aw, "Ka khe taal," ci-in ka ngaihsut ciangin na itna kip in kei hong kaito hi. 19 Ka lungsim ngaihsutna a tam mahmah ciangin kei na hong hehnem a, na hong lungdamsak hi.
			</verse>
			<verse book="19" chapter="119" verse="49">Keimah nong lametsakna ahi na nasempa' tungah na thuciamna hong phawk in.
			</verse>
			<verse book="19" chapter="119" verse="74">Nangma thuciamna muang ka hih manin nang hong zahtakte in kei hong mu-in lungdam ding uhhi.
			</verse>
			<verse book="19" chapter="119" verse="81">Na hong hotkhiat ding ka ngakngakna-in ka tha bei ta a, nangma thu muangin ka lamen hi.
			</verse>
			<verse book="19" chapter="119" verse="114">Nang pen keima bukna mun leh kei hong hupa na hi hi. Na thuciamna ka muang hi.
			</verse>
			<verse book="19" chapter="119" verse="116">Kei ka nuntak theihna dingin na thuciamna tawh kizui-in kei hong huh in la, ka lametna-ah kei hong zahhuaisak kei in.
			</verse>
			<verse book="19" chapter="119" verse="166">{ Topa } aw, nong hotkhiat ding ka ngak a, na thupiakte ka sem hi.
			</verse>
			<verse book="19" chapter="121" verse="7-8">{ Topa } in siatna khempeuh panin nang hong hu ding a, amah in a muan'huai-in nang hong kem ding hi. 8 { Topa } in tu-a kipan a tawntungin na vaksuk na vaktohna-ah nang hong kem ding hi.
			</verse>
			<verse book="19" chapter="130" verse="5">{ Topa' } hong huh ding lawpna tawh ka ngak a, ama thugen ka muang hi.
			</verse>
			<verse book="19" chapter="130" verse="7">Israel aw, { Topa } muang in. Banghang hiam cihleh { Topa' } itna kip tawntungin, hong honkhia nuam tawntung hi.
			</verse>
			<verse book="19" chapter="138" verse="7-8">Haksatna tuamtuamte ka thuak ciangin kei nong kem hi. A heh ka galte, kei' tangin nong dosak a, na thahatna tawh kei na hong honkhia hi. 8 { Topa } in kei-a' dingin a ngaihsutte hong tungsak ding hi. { Topa } aw, na itna kip tawntung hi. Na sepsa na maban hong tun' ta in.
			</verse>
			<verse book="19" chapter="146" verse="5">Jacob' Pasian pen amah huhpa hi-in, ama { Topa } Pasian a muang mipa mi lungdam a hihi.
			</verse>
			<verse book="20" chapter="10" verse="28">Mihoihte' lametna lungdamna hi a, migilote' lametna a hawmpi a hihi.
			</verse>
			<verse book="20" chapter="13" verse="12">Lamet tun'lohna in lungsim cinasak a, deihna tangtun'na pen lungdamna a hihi.
			</verse>
			<verse book="20" chapter="14" verse="32">Migilopa ama tatsiatna in puksak a, mihoihpa ama hoihtatna in hu hi.
			</verse>
			<verse book="20" chapter="23" verse="18">Tua bang hi lecin lametna om a, cithei-in na khan' sau ding hi.
			</verse>
			<verse book="20" chapter="24" verse="10">Haksatna na tuah ciangin na lung a kiat leh a ginalo mi na hi hi.
			</verse>
			<verse book="20" chapter="24" verse="14">Pilna pen i nuntakna-ah khuaizu tawh kibang a, pilna nei lecin mailamah lametna om a, na khan' hong sausak ding hi.
			</verse>
			<verse book="23" chapter="38" verse="17">Gimna lianpi ka thuakna pen keima lungnopna hong suak ding hi. Lauhuaina khempeuh panin kei nong honkhia a, ka mawhna khempeuh na hong maisak hi.
			</verse>
			<verse book="23" chapter="40" verse="31">Ahih hangin { Topa } a muang mite a tha uh dimkik ding a, muvanlai bangin kha tawh leengto-in, amaute tai napi-un tawllo ding uh a, amaute lam pai napi-un gimlo ding uhhi. 
			</verse>
			<verse book="23" chapter="41" verse="10">nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi. 
			</verse>
			<verse book="23" chapter="41" verse="13">Banghang hiam cihleh keimah { Topa } na Pasian in na khut taklam ka len hi. "Lau kei in, nangmah kong huh ding hi," nang tungah a hong cipa keimah ka hihi.
			</verse>
			<verse book="23" chapter="42" verse="4">Amah in leitungah thutang thu a phuh khit matengin lungsi lo, lungkia lo ding hi. Tuipi gei-a om gamte in ama thu ngak uhhi.
			</verse>
			<verse book="23" chapter="43" verse="1-3">Ahih hangin Jacob aw, nangmah hong piangsakpa, Israel aw, nangmah hong bawlpa, { Topa } in tu-in hih bang ci hi: "Hong honkhia khin ka hih manin lau kei in. Na min tawh kong sam khinzo a, nang pen kei-a' na hi hi. 2 Tuite na kantan ciangin nang kong ompih ding a, gunte na kantan ciangin tui in hong tuumlo ding hi. Mei kantanin na pai ciangin na kang kei ding a, meikuangte in nang hong kangtumlo ding hi. 3 Banghang hiam cihleh kei pen { Topa } na Pasian, Israel-te' Siangtho Pa, nangmah hong honpa ka hihi. Nangmah tatna dingin Egypt ka pia a, nangmah khekna dingin Ethiopia leh Seba ka pia hi. 
			</verse>
			<verse book="23" chapter="55" verse="7">nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi.
			</verse>
			<verse book="23" chapter="61" verse="1">Gimna a thuak mite tungah thuhoih a puak dingin { Topa } in kei hong teelin hong sawl ahih manin keima sungah Topa { Pasian}' kha hong om hi. Lungsim kitamzante a damsak ding, salin a kimante tungah suahtakna thu a gen ding, a kikhum mite-a' dingin thong kong a hong ding,
			</verse>
			<verse book="23" chapter="64" verse="8">Ahi zongin { Topa } aw, nang pen kote' Pa na hi hi. Kote pen tungman bang hi-in, nang pen beelsekpa bang na hi a, kote khempeuh nangma bawl mite ka hi uhhi.
			</verse>
			<verse book="24" chapter="17" verse="7">"{ Topa } muangin amah a beel mi in thupha a ngah a hihi.
			</verse>
			<verse book="24" chapter="29" verse="11">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi. 
			</verse>
			<verse book="24" chapter="31" verse="16-17">{ Topa } in kong cihin-ah: "Kap nawn kei unla, na khitui uh nul un. Banghang hiam cihleh { Topa } in kong cihin-ah, na nasep thaman uh na ngah uhhi. Amaute galte' gam panin hong ciahkik ding uhhi. 17 Na mailam uh-a' dingin lametna a om hi, { Topa } in kong ci hi. Na tate uh zong na gam mah uhah hong ciahkik ding uhhi.
			</verse>
			<verse book="25" chapter="3" verse="21-23">Ahi zongin ka phawk giugiau thu khat in lametna khat hong nei theisak hi. 22 A bei theilo { Topa }' hong itna leh a hehpihna a kizom paisuak hi a, 23 zing nisuak bangin thaksuak tawntung a, ni a hong suah pelmawh mah tawh a kibang a hihi. 24 { Topa } longal neihdang neilo ka hih manin ama tung bekah lametna ka nei hi. 25 Amah a muangte-a' dingin { Topa } a hoih hi. 26 Tua ahih ciangin thuakzawhna tawh ngak kenkanzo lehang a hoihpen a hihi. A hong hotkhiat ding amah ngak ni.
			</verse>
			<verse book="29" chapter="3" verse="16">Zion Mual panin { Topa } hong hawksuk a, Jerusalem panin hong awngkek a, vanpi leh leipi a ling damdam hi. Ahi zongin { Topa } pen ama mite' belhpa hi a, Israel mite a hu ding hi.
			</verse>
			<verse book="36" chapter="3" verse="17">{ Topa } na Pasian un note hong ompih a, ama vangliatna in hong gualzosak hi. Note tungah { Topa } lungkim ding a, ama hong itna tawh hong thakbawl ding hi. Note' hangin { Topa } lungdamin la sa ding a,
			</verse>
			<verse book="38" chapter="9" verse="12">Lametna a om no salte aw, ciahkik unla, a muan'huai mahmah na mun ngei uh zuankik un. Note' thuaknasa a zah nihin thupha ka hong piakna ding tuni-in note kiangah ka hong gen hi.
			</verse>
			<verse book="40" chapter="6" verse="23">Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi.
			</verse>
			<verse book="40" chapter="11" verse="28">Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi.
			</verse>
			<verse book="41" chapter="5" verse="35-36">Tua laitakin kikhopna inn ukpa' inn panin kamtaite hong tung uh a, "Na tanu si khinta hi. Banghangin Siapa mawk gimsak nawn ding na hi hiam?" a ci uhhi. 36 Ahi zongin Zeisu in amau thu kigen donloin kikhopna inn ukpa kiangah, "Lunghimawh kei in; upna nei peuh in," a ci hi.
			</verse>
			<verse book="41" chapter="9" verse="23">Zeisu in, "Banghangin na hihtheih leh, ci na hi hiam? A umte-a' dingin na khempeuh hithei hilo ahi hiam?" a ci hi.
			</verse>
			<verse book="42" chapter="1" verse="37">Tua ahih manin Pasian in a bawl theihloh khat zong omlo hi," ci-in a dawng hi.
			</verse>
			<verse book="43" chapter="14" verse="1">Tua ciangin Zeisu in a nungzuite kiangah, "Note lunghimawh kei un. Pasian um unla, kei zong hong um un.
			</verse>
			<verse book="43" chapter="4" verse="13-14">Zeisu in, "Hih tui a dawn khempeuh dangtak kik ding uh a, 14 ahi zongin keima piakding tui a dawn khempeuh dangtak kik nawnlo ding uhhi. Tua ka piak tui a dawnte sungah nuntakna tuinak piang ding a, a nungtasak paisuak ding hi," a ci hi.
			</verse>
			<verse book="43" chapter="14" verse="6">Zeisu in ama kiangah, "Keimah in Lampi ka hi a, Thuman, leh Nuntakna zong ka hihi. Kei hong suangloin Pa kiangah kuamah tung theilo ding hi.
			</verse>
			<verse book="43" chapter="14" verse="18">"Note a cimawh dingin ka hong nusia kei ding hi. Note kiangah ka hong paikik ding hi. 
			</verse>
			<verse book="43" chapter="16" verse="33">Keimah tawh na hong kipawlna uh hangin lungnopna na neihtheihna dingun hih thu a hong gen ka hihi. Leitung gimna na thuak ding uhhi. Ahi zongin keimah in leitung nate zo khinta ka hih manin lungnuamin om un," a ci hi.
			</verse>
			<verse book="44" chapter="4" verse="13">Uliante in Peter leh Johan a han' mahmahna thu leh amaute pilna sang a neilo mi mawkmawk ahihna thu a theih uh ciangin lamdang a sa mahmah uhhi. Tua ciangin Zeisu tawh a kikhawl khin ngeite ahihna uh a phawk uhhi.
			</verse>
			<verse book="44" chapter="23" verse="6">Paul in tua uliante lakah Saddusi mi leh Pharisee mi a omlam a muh ciangin amaute kiangah, "Lawmte aw, kei pen Pharisee mite' suan ahi Pharisee mi ka hihi. Mi site hingkik ding hi, ci-in lamenin upna ka neih manin hih lai-ah thusitna ka thuak hi," a ci hi.
			</verse>
			<verse book="44" chapter="24" verse="14-16">Ahi zongin nangma kiangah kong pulaknop thu in: Amaute in manlo hi, a cih uh tua Thu zui-in kote' pu leh pate' Pasian ka bia hi. Moses' Thukham laibu sunga a kigelh thu khempeuh leh kamsangte' laibu sunga a kigelhte khempeuh zong ka um hi. 15 Amaute' up leh lamet mah bangin, Pasian in miphate leh misiate a kibangin sihna panin hingkik sak khawm ding hi, ci-in umin ka lamen hi.
			</verse>
			<verse book="45" chapter="4" verse="18">Laisiangtho sungah, "Na suanlekhakte aksi zahin tam ding hi," ci-in a kigelh mah bangin tua bang a pian'theihna ding lametna a om nailopi mahin Abraham in umin lamen ahih manin minam tampite' pupi a suak hi.
			</verse>
			<verse book="45" chapter="5" verse="1-5">Tu-in upna hangin Pasian tawh kipawl khinta ihih manin i Topa Zeisu Christ hangin Pasian tawh a kilemkik ta ihi hi. 2 Ama hangin upna tawh tu-a i omna Pasian hehpihna sungah a tung ihi a, Pasian tawh minthan'na ngahkhawm ding, ci-in lamen ihih manin i lung a dam hi. 3 Haksatna i thuak laitak nangawnin i lungdam veve hi. Banghang hiam cihleh haksatna in thuakzawh hatna piangsak a, 4 thuakzawh hatna in Pasian' pahtakna hong ngahsak a, ama hong pahtakna in lametna lianpi hong neisak ahihna thu i thei hi. 5 Pasian in eite tungah a hong piak a Khasiangtho tawh eite sungah ama itna hong guang ahih manin hih lametna in eite hong lungkiasak ngeilo hi. 
			</verse>
			<verse book="45" chapter="8" verse="24-25">Hih bangin lamenin i upna in eite hong honkhia khin hi. Ahi zongin i lamet pen i muh ciangin tua pen lamet hi nawnlo hi. Kua in a muhsa nate lamen nawn ahi hiam? 25 I muhlohte i lamet ciangin lungduai takin i ngak thei hi.
			</verse>
			<verse book="45" chapter="8" verse="35-37">Tua ahih manin bang in Christ' itna tawh hong kikhensakzo ding ahi hiam? Haksatna, lungkhamna, bawlsiatna, gilkialna, zawn'na, lauhuaina, sihnate khat peuhpeuh in hong khenzo ding ahi hiam? 36 Laisiangtho sungah zong, "Note hangin sunthapai-in siatna ding lauhuaina ka thuak uh a, gawhding tuu bangin a hong kibawl hi," ci-in a kigelh hi. 37 Eite a hong itpa' hangin hih thu khempeuhah a gualzo pente ihi hi.  
			</verse>
			<verse book="45" chapter="12" verse="12">Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un.
			</verse>
			<verse book="45" chapter="15" verse="4">Laisiangtho sungah a om thu khempeuh pen eite hilhna ding, eite in lametna nei-in i thuakzawhna ding, leh i thahat theihna dingin a kigelh a hihi.
			</verse>
			<verse book="45" chapter="15" verse="13">Khasiangtho' huhna tawh note' lametna a khan' semsem theihna dingin, lametna a hong piathei Pasian in, amah na upna uh hangin lungdamna leh nopsakna tawh note hong kidimsak ta hen.
			</verse>
			<verse book="46" chapter="2" verse="9">Tua ahih manin Laisiangtho sungah, "Kuamah in a muh ngeiloh, a zak ngeiloh, piangthei dingin zong a ngaihsutloh uh thu pen Pasian in amah a it mite-a' dingin a bawlkholh saksa ahi hi," ci-in na kigelh hi.
			</verse>
			<verse book="46" chapter="13" verse="13">Tu laitakin a omlai thu thumte pen upna, lametna, leh itna hi a, tua thumte sung panin itna mah a thu lianpen a hihi.
			</verse>
			<verse book="46" chapter="15" verse="19">Christ hangin i lamet thu pen hih i leitung nuntak sung thu ding bek hi takpi leh leitung midang khempeuhte sangin a hehpihhuai zaw ihi ding hi.
			</verse>
			<verse book="47" chapter="3" verse="12">Hih bang lametna nei ka hih manun hangtakin a om ka hi uhhi.
			</verse>
			<verse book="47" chapter="4" verse="16-18">Tua thu hangin ka lungkia tuankei uhhi. Kote' leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi. 17 Tuhun laitakin tomno sung lungkhamna ka thuakte uh in ka thuakna uh sangin nakpi takin a lianzaw tawntung minthan'na sung hong tun'pih ding hi. 18 Banghang hiam cihleh a kimuthei nate a mitsuan' ka hi kei uh a, a kimu theilo nate a mitsuan' ka hi uhhi. A kimuthei nate tomno sung bek kimang a, a kimu theilo nate a tawntungin a kip a hihi.
			</verse>
			<verse book="47" chapter="7" verse="10">Tua na dahna uh hotkhiatna ngahtheihna dingin na lungsim uh na kheelna dingun Pasian in hong zang ahih manin dahna ding bangmah omlo hi. Ahi zongin hih leitung dahna lelte in ahih leh sihna piangsak hi.
			</verse>
			<verse book="47" chapter="12" verse="10">Kei ka thaneem mahmah laitakin a thahat mahmah suak ka hih manin Christ hangin ka thaneemna, simmawh ka thuakna, haksatna leh bawlsiatna leh lungkhamna ka thuaknate tawh ka lung a kim mahmah hi. 
			</verse>
			<verse book="48" chapter="5" verse="5">Kote ahih leh Pasian in amah tawh a kipawlthei dingin hong bawl ding hi, ci-in lamenin, kote' upna hangin Khasiangtho' vangliatna tawh hong piangding hi, ci-in a om ka hi uhhi.
			</verse>
			<verse book="48" chapter="6" verse="9">Tua ahih manin na hoih sepding cimtak kei ni. Lungkia loin i sep nak leh a hun ciangin thaman i ngah ding hi.
			</verse>
			<verse book="49" chapter="1" verse="18">Note bangdingin hong sam a, a mite tungah a hong ciam thupha lamdangte bangzah takin lian a, thu um ahi eite sungah na a hong sem vangliatna bangzah takin lian ahi hiam, cih na muhtheihna dingun note' lungsim mit hong vaksakna dingin thu ka na ngen hi. Eite sungah na a hong sem vangliatna pen sihna panin Christ hingsakin, vantung gamah zong, ama taklamah a tutsakna dingin a zat vangliatna mah a hihi.
			</verse>
			<verse book="49" chapter="4" verse="4">A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Khasiangtho zong khat bek mah a neikhawm ihi hi.
			</verse>
			<verse book="49" chapter="6" verse="17">Siklukhu khuk bangin hotkhiatna nei unla, Khasiangtho in a hong piak Pasian' thu pen namsau zat bangin na zang un.
			</verse>
			<verse book="50" chapter="1" verse="20">Ka si a, ka hing zongin, a diak diakin tu-a kipanin a tawntungin midangte in Christ phat theihna ding lungsim han'na a neih theihna dingun ka lungsim leh ka pumpi tawh keima tavuan ka lelh hetlohna ding pen ka deihdeih, ka lametet bulpi a hihi.
			</verse>
			<verse book="50" chapter="4" verse="8">Sanggamte aw, a tawpna-ah ka hong gennop thu in, a hoih leh a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, leh a pahtakhuai thute a hihi.
			</verse>
			<verse book="50" chapter="4" verse="13">Christ in a hong piak vangliatna tawh hihte khempeuh nawkzawhna ding thahatna a nei ka hihi. 
			</verse>
			<verse book="51" chapter="1" verse="5">Thudang na zakma un, lungdamna thuman taktak na zak uh ciangin lametna na nei uhhi. Note-a' dingin vantungah a hong kikoihsak tua lametna hangin note in muan'na leh itna a nei na hi uhhi.
			</verse>
			<verse book="51" chapter="1" verse="23">Ahi zongin note in lungdamna thu na zak cil lai-un na neih uh lametna panin ling hetloin, bulkip nei-in citakin na om paisuak ding uh a hihi. Tua lungdamna thu mah keimah Paul in hilhin ka sepbel hi a, leitung mun khempeuhah a kihilh lungdamna thu mah a hihi.
			</verse>
			<verse book="51" chapter="1" verse="27">Pasian in mi khempeuh-a' dingin a koihcing hih a thupi a deihhuai a thusim pen ama mite tungah pholak ding a sawm a hihi. Tua thusim in: Christ tawh a kipawlte in Pasian tawh minthan'na ngahkhawm ding hi, cihna a hihi.
			</verse>
			<verse book="52" chapter="1" verse="3">Banghang hiam cihleh i Pa Pasian kiangah thu ka nget simun note' upna hangin na nuntakziate uh, itna na neih manun nakpi takin na nasepnate uh leh i Topa Zeisu Christ hong paikik ding lametna na neih manun kiptakin na omnate uh ka phawk tawntung uhhi.
			</verse>
			<verse book="53" chapter="2" verse="16">I Topa Zeisu Christ mahmah leh, eite hong itin, a hong hehpihna tawh thakhauhna leh lametna a hong pia tawntung eite' Pa Pasian in
			</verse>
			<verse book="52" chapter="4" verse="13">Sanggamte aw, lametna a neilo mite bangin na dahluat lohna dingun a sisa mite' omzia ding thu na theih ding uh ka deih hi.
			</verse>
			<verse book="52" chapter="5" verse="8">Ahi zongin eite pen khuavak gamtatna a nei sun khuavak mi ihih manin pilvang ni. Awmdal bangin upna leh itna bulhin, siklukhu bangin i lamet hotkhiatna khu ni.
			</verse>
			<verse book="54" chapter="1" verse="1">Eite a hong hon Pasian leh eite' lamet Christ Zeisu' thupiakna tawh Christ Zeisu' sawltak ahi keimah Paul in
			</verse>
			<verse book="54" chapter="4" verse="10">A diakdiakin ei thu umte in mi khempeuh a Honkhia, a nungta Pasian muangin lamen ihih manin nakpi takin hanciamin na a sem ihi hi.
			</verse>
			<verse book="55" chapter="1" verse="7">Banghang hiam cihleh Pasian in eite tungah meidawina lungsim hong guan'lo a, thahatna, ki-itna, pumpi ki-ukzawhna lungsim hong guan' hizaw hi.
			</verse>
			<verse book="56" chapter="2" verse="13">Eite in i lamet, a lian Pasian leh eite hong Hon Zeisu Christ a vangliatna hong kilatkik ding hun ngakin i om laitakin i biakna tawh a kituaklo thute leh leitung nate deihna phiatin, lungsim hi hithiatin omin, thutangin, hih leitungah Pasian' deihna bangin i nuntakna dingin tua hehpihna thu in eite hong hilh hi.
			</verse>
			<verse book="56" chapter="3" verse="7">ama hong hehpihna hangin Pasian tawh kilemin i lamet nuntak tawntungna a ngah thei ihi hi.
			</verse>
			<verse book="58" chapter="3" verse="6">Ahi zongin Christ pen Pasian' innsung a uk Tapa ahihna tawh a citak a hihi. I lametna thu tawh kisai-in lungsim han'na leh muan'na tawh i omsuak nak leh eite pen Pasian' inn ihi hi.
			</verse>
			<verse book="58" chapter="4" verse="16">Tua ahih manin a kisap hunin, eite a hong huhdingin hehpihna leh dikna thupha i ngahtheihna dingin, kimuan'na lungsim tawh hehpihna tokhom va zuan ciat ni.
			</verse>
			<verse book="58" chapter="6" verse="11">Note khat ciat' lametna thu hong tun' taktak theihna dingin a tawp dongin lawpin na thanop paisuakna ding uh ka hong deihsak pha uhhi.
			</verse>
			<verse book="58" chapter="6" verse="18-19">Tua hi a, a kikheel theilo thu nih kithuap ahih manin Pasian in zuau gen theilo ding hi. Tua hi a, amah a beel eite in eite mai-ah hong kikoih lametna thu kiptakin i letcipna dingin i tha hong nuamsak hi. 19 I lungsim a hong kipsak dingin tu-a bang lametna a nei ihi hi. Tua i lametna kician mahmah a, vantung biakinn siangtho tawngnung sung ciangdong tung khinta hi.
			</verse>
			<verse book="58" chapter="10" verse="23">Pasian in piakdingin a hong ciam thu muangngam ihih manin i lametna thu kiptakin len ni.
			</verse>
			<verse book="58" chapter="11" verse="1">Upna nei i cih ciangin i muhtheih nailoh i lamette ngah takpi ding, ci-in muan'na lungsim neihna a hihi.
			</verse>
			<verse book="59" chapter="1" verse="12">A hoih takpi mah hiam, ci-in sinna a thuak ciangin a nangzote a hampha mahmah a hihi. Tua bangin a nangzote in, amah a itte tungah Pasian in a piakdingin a ciam nuntakna lukhu a ngah ding uhhi.
			</verse>
			<verse book="60" chapter="1" verse="3">I Topa Zeisu Christ' Pa Pasian tungah lungdam ni. Ama hong hehpih mahmahna hangin sihna panin Zeisu Christ a thawhkik sakna tawh eite tungah nuntakna thak a hong pia hi. Tua ahih manin i lametna kiam ngeilo a,
			</verse>
			<verse book="60" chapter="1" verse="13">Tua ahih manin na lungsim uh ki-ukin a kigingsa-in om unla, Zeisu Christ hong kilat ni ciangin na ngahding uh hehpihna thupha ngaihsutin nei un.
			</verse>
			<verse book="60" chapter="1" verse="21">Sihna panin amah hingkiksakin minthan'na a pia Pasian, ama hangin muang thei na hih uh manin, na up na muan' na lamet uh Pasian a hihi.
			</verse>
			<verse book="60" chapter="3" verse="15">Na lungsim sung uhah Christ zahtakbawl unla, amah Topa-in nei un. Note' lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna leh zahtakna lim tawh gen un.
			</verse>
			<verse book="62" chapter="3" verse="3">Christ a siangtho mah bangin amah tawh kibat ding a lamen khempeuh in zong a nuntakna uh siangthosak ding hi.
			</verse>
			<verse book="62" chapter="4" verse="18">Itna nei lehang launa omlo a, itna cingtaak nei peuh lehang launa beimangta hi. Banghang hiam cihleh launa i cih pen gimthuak ding kihtakna hi a, gimthuak ding a laute pen itna cingtaak a neilote a hihi.
			</verse>
			<verse book="66" chapter="2" verse="10">Na thuakding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hi leh nuntakna lukhu ka hong pia ding hi.

			</verse>
		</category>
		<category id="115"> 
			<verse book="23" chapter="26" verse="19">Nangma mi a sisate hingkik ding uh a, amau' pumpi thokik ding hi. Han sungah a lum mite aw, tho-in lungdamin la sa un! Banghang hiam cihleh zing daitui in leitung a nosak kik bangin sawtpi-a a sisa mite { Topa } in hingkiksak ding hi.
			</verse>
			<verse book="26" chapter="37" verse="3-14">Amah in kei kiangah, "Mihing ahi Ezekiel aw, hih misi guhte a nungtakik thei ding hiam?" ci-in hong dong hi. Kei zong, "Topa { Pasian } aw, hih thu nang bek in na thei ding hi," ci-in ka dawng hi. 4 Tua ciangin amah in, "Hih guhte tungah thu hilh in la, hih guhkeute in { Topa' } thu a ngaihna dingun gen in. 5 Topa { Pasian } ahi keimah in amaute tungah ka gen thu hih bangin gen in: Note sungah hu kong guan ding a, note kong nungtasak kik ding hi. 6 Thagui leh sazang kong guan ding a, vun tawh kong tuam ding hi. Tua ciangin na sung uhah hu hong guan in kong nungtasak kik ding hi. Tua ciangin { Topa } ka hihna nong thei ding uhhi, ci-in gen in," hong ci hi. 7 Tua ahih ciangin hong sawl bangin thu ka gen hi. Tua bangin thu ka gen laitakin a kigawi zuazua a ging ka za a, tua guhte khatlekhat kizomkik uhhi. 8 Tua bangin ka et laitakin thagui leh sazang in tua guhte tuam a, tua ciangin a vun in zong hong tuam hi. Ahi zongin tua pumpite sungah hin'theihna hu om nailo hi. 9 Tua ciangin amah in kei kiangah, "Mihing ahi Ezekiel aw, huihte tungah thu gen in la, hih a sisa pumpite sungah hu sangin a hingkiksak dingin mun khempeuh panin hong pai un, ci-in Topa { Pasian } in thu hong pia hi, ci-in gen in," hong ci hi. 10 Tua ahih ciangin hong sawl bangin ka gen hi. Tua pumpite sungah hin'theihna hu hong lut a, tua ciangin amaute hingin a khe-un hong ding uhhi. Galkap honpi khat zah pha-in tam mahmah uhhi. 11 Tua ciangin { Pasian } in kei kiangah, "Mihing ahi Ezekiel aw, Israel mite pen hih guhte tawh kibang uhhi. Amaute in, ‘I keucip a, i lamet ding bangmah om nawnloin i nuntakna guipi beita hi,’ ci uhhi. 12 Tua ahih ciangin ka mi Israel-te tungah thu gen in la, Topa { Pasian } in hih bangin ci hi, ci-in gen in: Ka mite aw, tu-in note' hankhuk kong hon'sak ding a, note hong paikhiatpihin, Israel gam kong tun'pihkik ding hi. 13 Note na kiphumna uh hankhuk hong hon'sakin kong paikhiatpih ciangin { Topa } ka hihna thu nong thei ding uhhi. 14 Note sungah keima nuntakna hu kong guan ding a, note hong hingsak kikin, na gam uhah kong tengsak kik ding hi. Tua ciangin { Topa } ka hihna thu nong thei ding uhhi. Hih bangin kong hihna ding thu ka kiciamzo a, ka kiciam bangin kong hih ding hi. { Topa } ahi keimah in hih thu ka gen khinzo hi, ci-in gen in," hong ci hi.
			</verse>
			<verse book="27" chapter="12" verse="2">A sisa mi tampite in nuntakna a ngahkik ding uhhi. Pawlkhatte nungta tawntung ding uh a, pawlkhatte in a tawntung zumna leh minsiatna a ngah ding uhhi.
			</verse>
			<verse book="40" chapter="22" verse="27-29">Tua unau pasal sagihte a sih khit ciangin a numei zong a si hi. 28 Tua ahih manin tua unau pasal sagihte in tuanu ten'pihkim uh ahih manin, thawhkik hun ciangin a koi pen' zi hi ding ahi hiam?" ci-in a dong uhhi. 29 Ahi zongin Zeisu in, "Note in Laisiangtho thu ahi a, Pasian' vangliatna ahi zongin theilo na hih manun na ngaihsunkhial uhhi.
			</verse>
			<verse book="40" chapter="27" verse="52">Hankhukte zong kihong a, Pasian' mi a sisa tampite zong kithokik sak hi.
			</verse>
			<verse book="41" chapter="12" verse="18-27">Tua ciangin, thawhkikna omlo hi, a ci Saddusi mi pawlkhat hong pai leuleu uh a, 19 "Sia aw, ‘Mi khat in ta neiloin a zi a sihsan leh tua a si mipa' khang a kizop theihna dingin a naupa in tua meigongnu ten'pih ding hi,’ ci-in Moses in eite-a' dingin ngeina a koih hi. 20 Khatvei, unau pasal sagih om uhhi. A u pen in zi nei a, ta neiloin a si hi. 21 A nau in a upa' zi luah hi; amah zong ta neiloin si leuleu hi. A thumnapa, 22 leh adangte khempeuh, a sagihna dong in tuanu ten'pih uh a, ta neilo vive mahin a si uhhi. A tawpna ciangin tua numei zong a si hi. 23 Tua ahih leh, hih unau pasal sagihte in hihnu ten'pih kim ciat uh ahih manin, mi khempeuh a thawhkik ni ciangin a kua pen' zi hi ding ahi hiam?" ci-in a dong uhhi. 24 Zeisu in, "Na khial mahmah uhhi. Laisiangtho ahi a, Pasian' vangliatna ahi zongin na theihlohna hang uh a hihi. 25 Sihna panin mite a thawhkik ciangin vantungah a om vantung mite mah bangin zinei pasalnei cih omlo ding uhhi. 26 Thawhkikna thu tawh kisai-in ci lehang, Moses' laigelhna sung sawlpang kuang thu a genna munah Pasian in Moses kiangah, ‘Kei pen Abraham' Pasian, Isaac' Pasian, Jacob' Pasian ka hi hi,’ a cihna mun sim ngeilo na hi uhhiam? 27 Tua bang a cih ciangin Pasian pen misite' Pasian hiloin mihingte' Pasian hi, a ci nuam a hihi. Tua ahih manin na ngaihsun khial mahmah uhhi," ci-in a dawng hi.
			</verse>
			<verse book="43" chapter="5" verse="28-29">Hih thu ka hong gen ciangin lamdangsa kei un. Han sungah a om misi khempeuh in ama aw za-in, 29 han sung panin a hong paikhiat uh hun hong tung ding hi. A gamtat hoih mite pen a nungta tawntung dingin hong thokik ding uh a, a gamtat siate ahih leh mawhsak thukhenna a thuak dingin hong thokik ding uhhi. 
			</verse>
			<verse book="43" chapter="6" verse="39-40">Kei hong sawlpa' deihna in: Ka khutsungah a hong piak mi khempeuh khat zong khahsuah loin nitawp ni ciangin ka hin'sakkik ding a hihi. 40 Tua ahih manin Tapa mu-in a um mi khempeuh in nuntak tawntungna ngahin, nitawp ni ciangin ka hin'sak ding, ka Pa in hong deih ahi hi," a ci hi.
			</verse>
			<verse book="43" chapter="6" verse="53-55">Tua ahih manin Zeisu in amaute kiangah, "A mantakin kong genin-ah, Mihing Tapa' sa na nek kei uh a, a sisan na dawn kei uh leh note sungah nuntakna omlo ding hi. 54 Ka sa ne-in ka si a dawnte a nungta tawntung hi a, nitawp ni ciangin ka hingsak ding hi. 55 Banghang hiam cihleh ka sa, an taktak hi a, ka sisan, dawnding tui taktak a hihi.
			</verse>
			<verse book="46" chapter="15" verse="20-23">Ahi zongin a thuman taktak ci lehang, a sisa mite zong hingkik takpi ding hi cih a kitel theihna dingin sihna panin Christ kihingkik sak khinzo hi. 21 Banghang hiam cihleh mi khat hangin sihna a ommah bangin mi khat hang mahin misite zong hin'kikna om hi. 22 Banghang hiam cihleh Adam tawh a kizop manin mi khempeuh si a, tua mah bangin Christ tawh a kizom khempeuh zong kihingsak kik ding hi. 23 Ahi zongin tua hin'kikna pen ama hun tawh kizui-in a banbanin hi ding hi. A masa penin Christ hi a, Christ hong paikik ciangin ama pawlte khempeuh hingkik ding hi. 
			</verse>
			<verse book="46" chapter="15" verse="42-44">Misite a thawhkikna zong hihte mah tawh kibang hi. A kiphum pen a muat thei hi a, a thokik pen a muat theilo a hihi. 43 A kiphum laitakin hatloin melsia a, a kithawhsak kik ciangin thahatin a melhoih hi. 44 A kiphum laitakin leitung pumpi hi a, a kithawhsak kik ciangin kha pumpi a hihi. Leitung pumpi a om mah bangin kha pumpi zong a omding a hihi.
			</verse>
			<verse book="46" chapter="15" verse="52">Peengkul nunung hong gin' ciangin mitphiat kikal sungin i kikheelpak ding hi. Banghang hiam cihleh peengkul hong gin' ciangin misite a sithei nawnlo dingin hong tho ding a, i vekpi-in i kikheel ding hi.	
			</verse>
			<verse book="52" chapter="4" verse="14-18">Zeisu si-in thokik hi, ci-in i up mah bangin Pasian in Zeisu hong paipih kik ciangin amah umin a si mite zong hong tonpih ding hi, ci-in i um hi. 15 Topa' thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh a kimuh ma-in Topa tawh i kimu kei ding hi. 16 Pasian' thupiakna awging lianpi, vantung mi mangpa' thugenna, leh Pasian' peengkul hong ging ding a, vantung panin Topa mahmah hong paisuk ding hi. 17 Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna a hihi. 18 Tua ahih ciangin note khatlekhat hih thu tawh na kihehnem un.
			</verse>
			<verse book="58" chapter="9" verse="27">Mi khempeuh khatvei si-in, tua khit ciangin Pasian' thukhenna a thuakding ahih mah bangin,
			</verse>
			<verse book="60" chapter="3" verse="21-22">Tui pen note a hong honkhia tuiphumna lim hi a, pumpi panin nin sawpkhiatna lim hiloin, Zeisu Christ thawhkikna hangin lungsim siangthona dingin Pasian' tungah kamciamna lim a hihi. Tua Zeisu thawhkikna in note hong honkhia a hihi. 22 Tu-in vantungah tua Christ pai khin a, Pasian' taklamah omin, vantung mite leh ukna aana a neite khempeuh tungah a ukin a om hi.	 
			</verse>
			<verse book="66" chapter="20" verse="4-6">Tua ciangin tokhom tungah a tu mi pawlkhat ka mu a, tua mite tungah thukhenna ding aana a kipia a hihi. Zeisu thu a genna leh Pasian thu hangin a kithat mite' kha zong ka mu hi. Tua mite in ganhing ahi a, a lim ahi zongin bialo uhhi; a taltang uhah ahi a, a khut tung uhah ahi zongin ganhing ciamtehna neilo uhhi. Amaute hong hingkik uh a, Christ tawh kum tul khat sung ukna aana a neikhawm uhhi. 5 Kum tul khat a cin'mateng a si dangte hingkiklo uhhi. Hih pen sihna panin thawhkikna a masa a hihi. 6 Hih thawhkikna masa sungah a kihel mite pen Pasian' mi siangtho hi a, a hampha mahmah ahi uhhi. Nihvei sihna in tua bang mite bangmah cihzo nawnlo ding a, amaute pen Pasian leh Christ' siampite hi ding uh a, amah tawh kum tul khat sung ukna aana nei ding uhhi.
			</verse>
			<verse book="66" chapter="20" verse="13">Tuipi sungah a om misite, tuipi in hong pusuah a, Sihna leh Misite' Gam in zong amau sungah a om misite hong pusuah uhhi. Tua ciangin a vekpi-in amaute' gamtatnasa tawh kizui-in thu a kikhen hi.  

			</verse>
		</category>
		<category id="116">
			<verse book="1" chapter="3" verse="16">Tua ciangin numei kiangah, "Naupaina-ah na gimna nakpi takin ka khangsak ding a, na a sapipi-in nau na nei ding hi. Ahi zongin na pasal mah na deih ding a, amah in nang tungah hong uk ding hi," a ci hi.
			</verse>
			<verse book="3" chapter="19" verse="35">"Note in thukhenna, a sau tehna, a tam tehnate-ah a manloin na gamta kei ding uhhi.
			</verse>
			<verse book="24" chapter="29" verse="11">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi.
			</verse>
			<verse book="40" chapter="5" verse="11-12">"Midangte in keima hangin a manlopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uhhi. 12 Note-a' dingin vantungah thaman lianpi hong kikoih kholhsak ahih manin tua bang na tuah uh ciangin nuamin na lungdam un. Note' hun ma-a kamsangte zong tua bangmahin a na kibawlsia ngei a hihi.
			</verse>
			<verse book="40" chapter="6" verse="24">"Kuamah, to nih' sila hikhawm theilo hi. Khat mudahin khat it ding a, khat tungah thumanin khat simmawhbawl ding hi. Note in Pasian' na leh leitung sum na na semkhawm zo kei ding uhhi.	
			</verse>
			<verse book="42" chapter="16" verse="10">"A tawmno-ah a diktatte pen a tamah zong diktat uh a, a tawmno-ah a citaklote pen a tamah zong citaklo uhhi.
			</verse>
			<verse book="44" chapter="5" verse="29">Ahi zongin Peter leh sawltak dangte in, "Mite' thu sangin Pasian' thu ka mangzaw ding uhhi.
			</verse>
			<verse book="45" chapter="13" verse="1-2">A kuamah peuh in hong ukte' thu na mang ciat un. Banghang hiam cihleh Pasian' thukimpih lohin kuamah in ukna thu neilo hi; ukna thu nei i cih mite pen Pasian' koih mite a hihi. 2 Tua ahih manin ukna thunei a nialte pen Pasian' koihsa mite a nial suak a, tua bang mite in thukhenna a thuak ding uh a hihi.	
			</verse>
			<verse book="49" chapter="6" verse="5-9">Silate aw, launa leh lin'na tawh na leitung tote uh thu mang unla, Christ' na na sep uh mah bangin lungsim takpi tawh na na sepsak un. 6 A hong pahtak ding uh deihna tawh amaute' muhsung bekin tuaci gamtat kei unla, Christ' sila na hihna hangun Pasian' hong deih bangin lungsim takpi tawh na sem un. 7 Mihingte' na a sem bang lelin kingaihsun loin Topa' na a sem bangin kingaihsun unla, thanopna tawh sem un. 8 Salte ahi a, sal ahilote ahi zongin na hoih a sem mi khempeuh, Topa in thaman a piakding lamtak na thei un. 9 Tote aw, silate in note hong bawl mah bangin note in zong amaute limbawl unla, tawn' gawpgawpnate zang nawn kei un. Note leh na silate uh vantung panin To khat khutnuai-ah a om na hihna uh leh tua Topa in kuamah maitang zahtak tuam neiloin a kibangin mi khempeuh thu a khen ahihna thu na phawk ta un.
			</verse>
			<verse book="51" chapter="3" verse="23-25">Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un. 24 Topa in note tungah thaman a hong piakding lamtak phawk gige un. Tua bangin na sepna uhah Christ Topa' na a semsem na hi uhhi. 25 A manloin a gamtate in ahih leh a gamtatna bangun thuak ding uhhi. Pasian in kuamah deidan loin amau' gamtatna bang ciatin thu a khen a hihi.
			</verse>
			<verse book="52" chapter="5" verse="16-18">Lungdam tawntungin, 17 thu ngen niloh unla, 18 bangbang hong piang ta leh na lungdamna uh Pasian tungah ko tawntung un. Christ Zeisu tawh kipawlin na nuntakna sung uhah hih bangzia-in na om ding uh Pasian in a hong deih a hihi.
			</verse>
			<verse book="58" chapter="6" verse="10">Pasian, a manloin gamta ngeilo ahih manin na Christianpihte uh a beisa hunah na huhna uh leh tudongin na huh laina uh tawh ama-a' dingin na nasepna uh leh amah na itna uh na lahnate uh hong mangngilh hetlo ding hi.
			</verse>
			<verse book="59" chapter="1" verse="2-4">Sanggamte aw, thuhaksa a tuamtuam na thuak uh ciangin lungdamna dingin na ngaihsun zaw un. 3 Tua bangin na upna hong hong kize-etna na thuakzawh uh ciangin na kipna uh hong kilangsak ahihna thu na thei uhhi. 4 A kisam bangmah omloin a cingtaak na suahtheihna dingun na thuakna uh hangin a tawntungin na kip paisuakna dingun na ngaihsun un.
			</verse>
			<verse book="59" chapter="1" verse="12">A hoih takpi mah hiam, ci-in sinna a thuak ciangin a nangzote a hampha mahmah a hihi. Tua bangin a nangzote in, amah a itte tungah Pasian in a piakdingin a ciam nuntakna lukhu a ngah ding uhhi.
			</verse>
			<verse book="59" chapter="4" verse="17">A hoih a manin gamtat ding thei napi-in a gamta lote a khial a hihi.
			</verse>
			<verse book="59" chapter="5" verse="4">Na lo uh a hong khawhsakte a thaman pialo na hih manun tu-in amaute' phunna za un. Anla dingin na sawl uh mite' phunna Vanglian Topa in za khinta hi.
			</verse>
			<verse book="60" chapter="2" verse="19-22">Pasian' thu na ngaihsutna uh tawh a kilawm lopi mahin gimna na thuak uh leh na thuakna uh hangin Pasian in thupha hong pia ding hi. 20 Note na gamtat khialhna uh hangin hong kisat ciangin lungduai takin na thuak manun bangmah phattuamna omlo hi. Ahi zongin a manin gamta napi-in gimna na thuak uh ciangin lungduai takin na thuak uh leh Pasian in thupha hong pia ding hi. 21 Christ mahmah in zong note-a' dingin thuakin, ama khekhap na zuihtheihna dingun etteh ding lim hong nusiat ahih manin hih bangin a thuakding mahin Pasian in note a hong sam a hihi. 22 Khialhna bangmah gamtalo a, zuau a genlam zong kiza ngeilo hi.
			</verse>
			<verse book="60" chapter="3" verse="7">Tua mah bangin pasalte aw, note sangin na zite uh a thahatlo zawdeuh ahihna thu na phawk un. Note mah bangin Pasian' piak nuntakna a ngahte ahih uh manin na zite uh zahtak bawl un. Tua hi leh na thungetna uh bangmah in hong nawngkaisak lo ding hi.
			</verse>
			<verse book="61" chapter="2" verse="2">Tua bang hinapi-in mi tampi tak in amau' gamtat hoihlohna zui ding uh a, tua bangin amau gamtatna hangin mite in thuman lampi gensia ding uhhi. 

			</verse>
		</category>
		<category id="117">
			<verse book="20" chapter="11" verse="14">Thulamlak ding a neilo mihingte kipuk uh a, thulamlak tampi neihna pen lungmuan'na a hihi.
			</verse>
			<verse book="20" chapter="12" verse="25">Lunghihmawhna in lungkhamna piangsak a, kampau hoih in mi lungdamsak hi.
			</verse>
			<verse book="20" chapter="15" verse="30">Maitaina in lung nuamsak a, thuhoih zakna in lung damsak hi.
			</verse>
			<verse book="20" chapter="25" verse="11">A kilawm hunin kammal khat paukhiatna pen ngun pek tunga kham pek khat a kisuang tawh kibang hi.
			</verse>
			<verse book="20" chapter="25" verse="25">A dangtak mipa in tuivot lim a sak bangin gamlapi-a om lawmte' kiang panin thuzak nuam kisa hi.
			</verse>
			<verse book="21" chapter="7" verse="21">Mi' gen khempeuh thudon kei in. Na nasempa' hong samsiatna na zakha ding hi. 
			</verse>
			<verse book="23" chapter="42" verse="11">Sehnel gam leh a khuapite, Kedar mite' ten'na khuaneute a aw uh sangkhai sak un. Sela gama teng mite lungdamna tawh la sasak unla, mual dawn panin amaute awngsak un.
			</verse>
			<verse book="23" chapter="52" verse="7">Thuhoih hong puak, kilemna thu a genzak, thuhoih thupha a hong puak, hotkhiatna thu a genzak, Zion tungah, "Na Pasian in uk hi," ci-in mualte kantanin thu hong gen kamtaipa bangzahin hoih ahi hiam?
			</verse>
			<verse book="23" chapter="53" verse="1">Tua ciangin mite in, "I Zak thu kua in um thei ding ahi hiam? Hih bang thu-ah { Topa}' vangliatna khut kua in bangci muh theih ding ahi hiam? 
			</verse>
			<verse book="42" chapter="1" verse="1-4">A lian mahmah Theofilas aw:—- Eite lakah a piang ngeisa thu a kigente, mi tampi in amau siamna zahciat tawh lai-in a gelh uhhi. 2 A kipat cila kipanin amau' mit mahmah tawh a mu mite in hong gente uh a gelh uh a hihi. 3 Kei zong, hih thute khempeuh a kipat cila kipanin limtakin kantel khin ka hih manin, a thu a kizomzomin nang-a' dingin hong gelhsak leng hoih ding hi, ci-in ka ngaihsun hi. 4 Nang tungah a hong kigensa thute khempeuh a man taktak na theihna ding deihsakna tawh ka hong gelh a hihi.
			</verse>
			<verse book="42" chapter="11" verse="34">Na mittang uh note' pumpi-a' dingin meivak tawh kibang hi. Na mit uh ciim leh na pumpi khempeuh un hoihtakin mu thei a, na mit uh maang leh na pumpi uh-a' dingin khuamial a hihi.
			</verse>
			<verse book="42" chapter="16" verse="29">Ahi zongin Abraham in, ‘Na sanggamte a hilh dingin Moses leh kamsangte om uh ahih manin tuate' thugen na ngai ta uh hen,’ a ci hi. 
			</verse>
			<verse book="43" chapter="3" verse="16">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi.
			</verse>
			<verse book="45" chapter="10" verse="16-17">Ahi zongin Isaiah in, "Topa aw, ka thugente uh kua in um ahi hiam?" a cih mah bangin Lungdamna Thu a za mi khempeuh in um kimlo uhhi. 17 Tua ahih ciangin zakna panin upna hong piangthei a, Christ thu upna ding pen hilhna panin hong piangthei pan hi. 
			</verse>
			<verse book="46" chapter="15" verse="33">Sanggamte aw, mi' khemsa-in ta kei un. Kikholhpih hoihlote in mi siasak thei hi.
			</verse>
			<verse book="49" chapter="4" verse="29">Na kiho uh ciangin kamguh zang kei unla, na pauna uh a za mite in phattuamna a ngahtheihna dingin na-in a kimang kam hoihte bek na pau un. 
			</verse>
			<verse book="49" chapter="5" verse="3">Note pen Pasian' mi na hih manun note lakah nulepa khialhna, a kilawmlo-a gamtatna, huaihamna cihte genin zong na nei vet kei un.
			</verse>
			<verse book="49" chapter="5" verse="19-20">La a tuamtuamte genin sakna tawh Topa' thu gen belin nei unla, na lungsim khempeuh uh tawh Topa phatna la sa un. 20 I Topa Zeisu Christ hangin thu khempeuhah Pa Pasian tungah lungdamna ko ta un.
			</verse>
			<verse book="52" chapter="5" verse="21-22">Thu khempeuh entel pha unla, a hoihte kemin, 22 a sia lamsang peuhmah pelh un.
			</verse>
			<verse book="54" chapter="4" verse="11">Ka hong gensa thute na hilhsawn in.
			</verse>
			<verse book="55" chapter="3" verse="7">Tua bang numeite in thu a zakzak uh hangin a man leh a manlo khen theilo uh ahih manin thuman thutak thei zolo uhhi.
			</verse>
			<verse book="59" chapter="1" verse="19">Sanggamte aw, note in na theihding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un.  
			</verse>
			<verse book="59" chapter="3" verse="5">Tua mah bangin lei zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi.  

			</verse>
		</category>
		<category id="118">
			<verse book="2" chapter="20" verse="3-17">"Keimah longal pasian dang na bia kei ding uhhi. 4 "A kiseek milim hita leh, tunga vantung hita leh, nuai-a leisung hita leh, leinuai-a om tui sungah hita leh a om na khat peuhpeuh a sun khat peuhpeuh note-a' dingin na bawl kei ding uhhi. 5 Tuate' mai-ah na kun kei ding uh a, tuate na bia kei ding uhhi. Banghang hiam cihleh keimah note' { Topa } Pasian, a aam Pasian ka hi a, kei hong mudahte' tungah pate' mawhna tate' tungah khang thum khang lina dongin thuk-in, 6 ahih hangin kei hong itin ka thupiakte a zui mi a tul tampite tungah itna kip a lakpa ka hihi. 7 "{ Topa } note' Pasian' min a sia lamin na zang kei ding uhhi. Banghang hiam cihleh { Topa } in ama min a zang khialte gim pia ding hi. 8 "Sabbath ni a siangtho-a zat ding phawk un. 9 Ni guk sung nomau' na semin na nasep ding khempeuh uh na hih ding uhhi. 10 Ahi zongin a ni sagih ni pen { Topa } note' Pasian' Sabbath ni a hihi. Tua ni-in note, na tapate, na tanute, na nasempate, na nasemnute, na ganhing uh ahi a, peemtate in ahi zongin na bangmah na sem kei ding uhhi. 11 Banghang hiam cihleh a ni guk sung tengin { Topa } in van leh lei, tuipi leh tuate sunga om khempeuh bawl a, a ni sagih ni tawlnga hi. Tua ahih ciangin { Topa } in Sabbath ni thupha pia-in siangthosak hi. 12 "{ Topa } na Pasian un note hong piak leitang tungah na khan' uh a sau theihna dingin na nu leh na pa uh zahtak un.13 "Mi na that kei ding uhhi. 14 "Nulepa mawhna na bawl kei ding uhhi. 15 "Na na gu kei ding uhhi. 16 "Na vengte uh langkhatah a manloin teci na pang kei ding uhhi. 17 "Na vengte uh inn na deihgawh kei ding uhhi. Na vengte uh zi hita leh, ama nasempa hita leh, ama nasemnu hita leh, ama bawngtal hita leh, ama la hita leh, na vengte-a' ahi na khat peuhpeuh na deihgawh kei ding uhhi," a ci hi.
			</verse>
			<verse book="2" chapter="24" verse="12">{ Topa } in Moses kiangah, "Keima kiang mualtungah hong paito in la, tua lai-ah ngak in. Amaute a kihilhna dingin keima gelhsa, thukham leh thupiakna tawh, suangpek nang tungah kong pia ding hi," a ci hi.
			</verse>
			<verse book="2" chapter="31" verse="18">Sinai Mual tungah thugenna a man khit ciangin Pasian' khut tawh a kigelh suangpeek ahi thuciamna suangpeek nihte, amah in Moses a pia hi.
			</verse>
			<verse book="2" chapter="34" verse="28">Tua lai-ah sun sawmli leh zan sawmli sung { Topa } tawh Moses om a, tua hun sungteng anletui a ne kei hi. Amah in suangpeek tungah thuciamna kammalte ahi thupiak sawmte a gelh hi.
			</verse>
			<verse book="3" chapter="5" verse="17">"Hihlo ding, ci-in { Topa' } thupiakte khat peuhpeuh, mi khatpeuh in hihin a khialh leh, a theihlohna hang hita leh zong, amah a mawh hi veve-in, ama mawhna mah pua ding hi.
			</verse>
			<verse book="3" chapter="22" verse="31">"Tua ahih ciangin note in ka thupiaknate zui-in tuate na sem ding uhhi; kei pen { Topa } ka hihi.
			</verse>
			<verse book="4" chapter="9" verse="3">A kiseh hun, tu kha ni sawmleli ni nitakin a thukhamte leh a ngeina kip omte bangin na kham ding uhhi," a ci hi.
			</verse>
			<verse book="5" chapter="4" verse="13">Thupiak Sawmte ahi note' hih dinga hong thupiak ama thuciamna note' tungah hong gen a, amah in suangpeek nih tungah tuate a gelh hi.
			</verse>
			<verse book="5" chapter="4" verse="40">Tua ahih ciangin note leh note' khita na tate uh tungah thu hong nuamin, { Topa } na Pasian un a tawntunga hong piak gam sungah na khan' uh na sausak theihna dingun tuni-a no kiangah kong gen ahi ama thukhamte leh a thupiakte na zui ding uhhi," a ci hi.
			</verse>
			<verse book="5" chapter="5" verse="1">Moses in Israel-te khempeuh samin amaute kiangah, "Israel-te aw, tuni-a note' zakin kong gen thukhamte leh ngeina kipte ngai unla, note in thei-in limtakin zuih ding na ngaihsun ding uhhi.
			</verse>
			<verse book="5" chapter="5" verse="6-21">"‘Kei pen salsuahna Egypt leitang panin note a hong paikhiatpih { Topa } na Pasian uh ka hihi. 7 "‘Keimah longal pasian dang na nei kei ding uhhi. 8 "‘A kiseek milim hita leh, tunga vantung hita leh, nuai-a leitung hita leh, leinuai-a om tui sung hita lehah a om na khat peuhpeuh a sun khat peuhpeuh note-a' dingin na bawl kei ding uhhi. 9 Amaute' mai-ah kunloin, amau' na na sem kei ding uhhi; Banghang hiam cihleh keimah { Topa } note' Pasian, a aam Pasian ka hi a, kei hong mudahte' tungah a pate' mawhna a tate' tungah khang thum khang lina dongin thuk-in, 10 ahih hangin kei hong itin ka thupiakte a zui mi a tul tampite' tungah itna kip a lakpa ka hihi. 11 "‘{ Topa } note' Pasian' min a sia lamin na zang kei ding uhhi; Banghang hiam cihleh { Topa } in ama min a sia lamin a zang mi a mawhlo hi, cilo ding hi. 12 "‘{ Topa } note' Pasian in hong thupiak bangin na sian'thosakna dingun Sabbath ni tang un. 13 Ni guk sung na semin na nasep ding khempeuh uh na hih ding uhhi. 14 Ahih hangin a ni sagih ni pen { Topa } note' Pasian' Sabbath ni a hihi. Tua ni-in note bangin na nasem numei leh na nasem pasalte uh a tawlngak theihna dingin note, na tapate, na tanute, na nasemnute, na nasempate, na bawngtal, na la, na ganhing khat peuhpeuh uh leh na huang sung uha om zinte in na khat peuhpeuh semlo ding uhhi. 15 Egypt-ah nasem na hihna uh leh tua lai panin { Topa } na Pasian un a vangliatna khut leh a thahatna tawh hong paikhiatpihna na phawk ding uhhi. Tua ahih ciangin Sabbath ni na tan' ding uh { Topa } note' Pasian in thu hong pia hi. 16 "‘{ Topa } note' Pasian in hong piak leitang tungah na khan' uh sau-in na nopsak theihna dingun { Topa } note' Pasian in hong thupiak bangin na nu na pa uh zahtak un. 17 "‘Mi na that kei ding uhhi. 18 "‘Nulepa mawhna zong na bawl kei ding uhhi. 19 "‘Na na gu kei ding uhhi. 20 "‘Na vengte uh langkhatah zong a manloin teci na pang kei ding uhhi. 21 "‘Na vengte uh zi zong na deihgawh kei ding uhhi. Na vengte' inn, a lo, a nasempa, a nasemnu, a bawngtal, a la, ahih kei leh na vengte' na khat peuhpeuh na deihgawh kei ding uhhi,’ ci hi.
			</verse>
			<verse book="5" chapter="6" verse="5">{ Topa } note' Pasian, na lungsim khempeuh uh, na nuntakna khempeuh uh, leh na thahatna khempeuh uh tawh na it ding uhhi.
			</verse>
			<verse book="5" chapter="10" verse="8">Tua hun laitakin { Topa } in, tuni dongin ama na a sem ding leh ama min tawh thupha a pia dingin { Topa' } mai-ah dingin, { Topa' } thuciamna singkuang a pua dingin Levi minamte a tuam koih hi.
			</verse>
			<verse book="5" chapter="10" verse="12-13">"Israel-te aw, tu-in, { Topa } na Pasian uh zahtak ding, ama lampite tot ding, amah it ding, na lungsim khempeuh uh leh na nuntakna khempeuh uh tawh { Topa } note' Pasian' na sep ding, 13 leh nomau' hoihna dingin tuni-a kong gen thupiaknate leh { Topa' } thukhamte zuih ding cih simloh, { Topa } na Pasian un note' tung panin bang dang hong kal ahi hiam?
			</verse>
			<verse book="5" chapter="11" verse="26-28">"En un, tuni-in na mai uhah thupha khat leh hamsia khat ka koih hi. 27 Tuni-a kong gen, { Topa } na Pasian uh thupiaknate na zuih uh leh thupha hi a, 28 { Topa } na Pasian uh thupiaknate mangloin, na theih nailoh uh pasian dangte' nungzui dingin tuni-a no kong thupiakna panin na kiheikhiat uh leh hamsia a hihi.
			</verse>
			<verse book="5" chapter="28" verse="1">"Note in { Topa } na Pasian uh thu mangin, tuni-a kong gen ama thupiakna khempeuh limtakin na zuih uh leh { Topa } na Pasian un leitung minam dangte khempeuh sangin a lianzaw-in note hong bawl ding hi. 
			</verse>
			<verse book="5" chapter="29" verse="29">"{ Topa } i Pasian in hong lahkhiat loh thusim om a, ahih hangin hih thukham sunga om thute khempeuh i zuih theihna dingin hong lakkhia a, eite leh i suan i khakte' zuih tawntung ding a hihi.
			</verse>
			<verse book="6" chapter="1" verse="8">Hih thukham laibu na mangngilh ngei kei ding hi. A sunga kigelh thute khempeuh tawh kizui-in na gamtat theihna dingin sunlezanin na lungngaingai ding hi. Tua hi leh na ma vang ding a, na nasep tangtung ding hi.
			</verse>
			<verse book="19" chapter="37" verse="27">Siatna panin kikem in la, gamtat hoih in; tua hi leh na khan'tawnin, na kip paisuak ding hi.
			</verse>
			<verse book="19" chapter="37" verse="31">A lungsim sungah ama Pasian' thukham om a, a gamtatna khempeuhah lampial hetlo hi.  
			</verse>
			<verse book="19" chapter="40" verse="8">Nangma deih bang hihna-ah nuam ka sa hi, ka Pasian aw. Nangma thukham ka lung sungah om hi," ka ci hi.
			</verse>
			<verse book="19" chapter="103" verse="15-18">Eite ihih leh i nuntakna pen lopa tawh kibang a, lolai-ah a po pakte bangin a palh hi. 16 Banghang hiam cihleh huih in amah semin beimang a, tua mun in amah thei nawnlo hi. 17 Ahih hangin { Topa' } itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi.
			</verse>
			<verse book="19" chapter="112" verse="1">{ Topa } phat un. { Topa } zahtakin a thupiaknate nuam a sa mahmah mi, thupha ngah mi a hihi.
			</verse>
			<verse book="19" chapter="119" verse="1-8">Amau' gamtatna-ah paubaan' omloin { Topa' } ngeina sungah a gamtate thupha ngah a hihi. 2 Ama thuhilhnate zui-in, a lungsim khempeuh uh tawh amah zongin, khialhna zong bawlloin, ama lampi a zuite, thupha ngah a hihi. 3 4 Nangma thuhilhte limtakin zuih dingin thu nong pia hi. 5 Nangma ngeina kipte zuihna-ah ka gamtatna kip ta hen. 6 Na thupiakte khempeuh mitsuan'in nei ka hih manin, kei ka maizum kei ding hi. 7 Nangmah biakna ngeina kipte ka sin khit ciangin lungsim thutang tawh nangmah kong phat ding hi. 8 Nangma ngeina kipte ka zui ding hi; kei hong nusia suak kei in.
			</verse>
			<verse book="19" chapter="119" verse="17-18">Nungta-in nangma thu ka zuih theihna dingin na nasempa tungah hong cingh in. 18 Nangma thukham sung panin a lamdang nate ka muh theihna dingin keima mitte hong hon'sak in. 
			</verse>
			<verse book="19" chapter="119" verse="142">Nangma thumanna kip tawntung a, na thukham zong man tawntung hi.
			</verse>
			<verse book="20" chapter="19" verse="16">Thukham a zuite a khan' sau ding a, thukham a zuilote si ding hi. 
			</verse>
			<verse book="20" chapter="28" verse="9">Mi khat in thukham a zuihnop kei leh ama thungetna nangawn Pasian in zakthadahhuai sa hi. 
			</verse>
			<verse book="23" chapter="11" verse="3">Amah in { Topa}' nasep nuamsa ding hi. Amah in a tungtham bek muhna tawh thu khenlo ding a, kam lengsawn bek zakna tawh thu khentatlo ding hi.
			</verse>
			<verse book="24" chapter="31" verse="33">Ahih hangin { Topa } in kong cihin-ah, tua hun hong tun' ciangin Israel minamte tawh hih bangin thuciamna ka bawl ding hi: Amaute' sungah ka thukham ka koih ding a, amaute' lungtang tungah ka gelh ding hi. Kei pen amaute' Pasian ka hi ding a, amaute pen keima mite ahi ding uhhi.
			</verse>
			<verse book="24" chapter="32" verse="22-23">a pute a pate uh tungah piak dingin na ciamsa, bawngnawi leh khuaizu tui bangin a luan'na hih gam na pia hi. 23 Amau zong lutin a luahpah uhhi. Ahih hangin amaute in na thu hong mangloin, thukham hong zuilo uh a, hih dinga na thupiakte khat beek a hih kei uhhi. Tua ahih manin amaute tungah hih siatna khempeuh na tungsak hi.
			</verse>
			<verse book="26" chapter="20" verse="11-12">a zui peuhpeuh a nuntak theihna ding ka thukhamte leh ka thupiaknate ka hilh hi. 12 { Topa } ahi keimah in amaute pen mi siangtho-in ka bawlna thu a phawkna dingun kote' kikalah thukimna limin Sabbath tan' ding thu ka pia hi.
			</verse>
			<verse book="26" chapter="20" verse="19-21">Kei pen { Topa } ahi note' Pasian ka hihi. Ka thukhamte zui unla, ka thupiaknate bangin gamta un. 20 Kei pen { Topa } ahi note' Pasian ka hihna na phawkna ding uh leh note tawh i bawlsa thukimna lim dingin Sabbath-te na siangthosak un,’ ka ci hi. 21 "Ahi zongin a tate nangawn un kei hong dem uhhi. A zuite in nuntakna a ngahna ding ahi ka thukhamte palsatin ka thupiaknate manglo uh a, Sabbath-te siasak uhhi. Tua ahih manin, ka hehnateng gamlakah thuaksak gawpin, amaute a sumai dingin ka kithawi hi. 
			</verse>
			<verse book="40" chapter="5" verse="17-20">"Moses Thukham leh kamsangte' thuhilhnate a phiat dingin hong pai hi, ci-in hong ngaihsun kei un. Tuate a phiat dingin a hong pai hiloin, amaute' hilhna a kicingsak dingin a hong pai ka hizaw hi. 18 Hoihtakin na phawk ding uh thu panin: Van leh lei a bei mateng, hih thukhamte a neupen khat nangawn' deihna tangtung lopi-in mawkmailo ding hi. 19 Tua ahih manin hih thukhamte lakpan a neupente khat bek nangawn zuikha loin, midangte in zong a zuihlohna dingin a gen mite pen vantung ki-ukna sungah mi neupen hi ding uhhi. Ahi zongin hih thukhamte zui-in, midangte in zong a zuihna dingin a hilh mite pen vantung ki-ukna sungah milian hi ding uhhi. 20 Tua ahih manin Pasian' deihna bangin gamtatna ding thu-ah Thukham hilh siate leh Pharisee mite sangin na cihtakzawk uh leh vantung ki-ukna sungah a om thei bek ding na hi uhhi.   
			</verse>
			<verse book="40" chapter="7" verse="12">Tua ahih manin note tungah hong kibawl ding na deih bangun midangte tungah na bawl un. Moses Thukhamte leh kamsangte' thuhilhnate pen hih mah a deihna a hihi.
			</verse>
			<verse book="40" chapter="12" verse="3-5">Zeisu in amaute kiangah, "David leh a kikholhpihte a gilkial laitakun David' gamtatna thu sim ngeilo na hi uhhiam? 4 Pasian' innsungah amah lut a, siampite lobuang, amah leh a kikholhpihte in a nektheih ding a hilo Ompihna Anlum la-in amah leh a kikholhpihte in a ne uhhi. 5 Tua ahih kei leh zong siampite in Sabbath sim mahin biakinn sungah Sabbath thukham khial napi-in mawhsakna a ngah tuanlohna thu uh, Moses Thukham sungah sim ngeilo na hi uhhiam?  
			</verse>
			<verse book="40" chapter="19" verse="16-21">Khatvei, Zeisu kiangah mi khat hong pai a, "Sia aw, nuntak tawntungna ka ngahna dingin bang gamtat hoih gamta ding ka hi hiam?" ci-in a hong dong hi. 17 Zeisu in, "Banghangin bang hoih hiam cih thu hong dong na hi hiam? A hoih khat bek om hi. Nuntak tawntungna sungah na lutnop leh thukhamte na zui in," ci-in a dawng hi. 18 Amah in, "Bang thukhamte ahi hiam?" ci-in a dot ciangin Zeisu in, "Mi that kei in; numei tungah mawh kei in; mi neihsa gu kei in; zuauthu gen kei in; 19 na nu na pa zahtak in; nang na ki-it bangin na vengte na it in, cihnate ahi hi," a ci hi. 20 Tua ciangin tangvalpa in, "Hihte khempeuh ka zuihsa ahi hi; bang kisam lai ding ka hi hiam?" a cih ciangin 21 Zeisu in, "Mi cingtaak na hihnop leh pai-in na neihsate va zuak in la, na sum khotte, mizawngte tungah va pia lecin, vantungah sum na hau ding hi. Tua ciangin hong pai in la kei hong zui in," a ci hi.
			</verse>
			<verse book="40" chapter="22" verse="38-39">Hih pen a masapen, a lianpen thukham a hihi. 39 A nihna pen a masa mah tawh kibang a, nangma pumpi na it bangin na vengte na it in, cihna a hihi.
			</verse>
			<verse book="41" chapter="10" verse="17-21">Zeisu in a khualzinna a zom dingin a paikhiat ding laitakin mi khat hong tai-in a mai-ah hong khukdin' a, "A dik siapa aw, nuntak tawntungna ka ngahna dingin bang hih ding ka hi hiam?" a ci hi. 18 Zeisu in, "Banghangin kei midik hong ci na hi hiam? Pasian simloh kuamah a diktatzo omlo hi. 19 Mi that kei in; numei tungah mawh kei in; mi' neihsa gu kei in; mi khem kei in; na nu na pa zahtak in, cihna thukhamte theilo na hi hiam?" a ci hi. 20 Amah in, "Sia aw, ka neutunga kipanin hih thukhamte khempeuh ka zuikhin hi," a ci hi. 21 Tua ciangin Zeisu in itna tawh tua mipa enin, "Na khat bek na kisam lai hi. Pai in la, na neih khempeuh na zuak khit ciangin mizawngte tungah na sumkhotte va pia in. Tua hi leh vantungah sum na hau ding hi. Tua khit ciangin ka nung hong zui in," a ci hi. 
			</verse>
			<verse book="41" chapter="12" verse="28-34">Tua thukidotna a za Thukham hilh siate khat in, Saddusi mite' dotnate limtakin Zeisu in a dawn'theihna a muh ciangin Zeisu hong neh a, "Thukham khempeuh lakah bang thukham a lianpen ahi hiam?" ci-in a dong hi. 29 Zeisu in, "Thukham a lianpen in: Israel mite aw, ngai un: I Topa Pasian bek mah Topa a hihi. 30 Na Topa Pasian uh, na lungsim khempeuh, na nuntakna khempeuh, na pilna khempeuh, leh na thahatna khempeuh uh tawh na it un, a cihna a hihi. 31 A nihna in: Nangma pumpi na it bangin na vengte na it in, cihna a hihi. Hihte gel sangin thukham a lianzaw a dang om nawnlo hi," ci-in a dawng hi. 32 Tua ciangin Thukham hilh siapa in, "Sia aw, na gen mah bangin hi ka sa mahmah hi. Topa bek mah Pasian hi a, amah simloh pasian dang kuamah omlo hi. 33 Mite in a lungsim khempeuh, a pilna khempeuh, leh a hatna khempeuh uh tawh Pasian itin, amau pumpi a it bangin a vengte a it ding uh a hihi. Pasian biakna dingin biakna tau tunga gan gawhnate leh biakna dang khempeuh sangin hih thukham nihte zuih ding thupizaw takpi hi," a ci hi. 34 Zeisu in hih mipa' thugenzia hoihsa ahih manin, "Pasian' Ukna sungah a om dektak mahmah na hi hi," a ci hi. Tua khita kipanin Zeisu kiangah kuamah in thu dong ngam nawnlo uhhi.
			</verse>
			<verse book="41" chapter="12" verse="38">Zeisu in a thuhilhna-ah, "Thukham hilh sia pawlkhatte na bat khaklohna dingun na kidawm un. Amaute in puantualpi silhnuam uh a, mite lakah mite in a zahtak hopih ding a deih uhhi.
			</verse>
			<verse book="42" chapter="16" verse="17">Ahi zongin Thukham a neupen themno khat nangawn a maiman' ding sangin van leh lei a man'than' ding olzaw lai hi.
			</verse>
			<verse book="42" chapter="20" verse="46">"Thukham hilh siate na batkhak lohna dingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung leh pawi lakah a om uh ciangin uliante' tutna mun hoihte bekah tunuam uhhi.
			</verse>
			<verse book="43" chapter="1" verse="16-17">A kicing ama hong itna hangin eite khempeuh tungah thupha a banbanin hong pia hi. 17 Pasian in Moses tung tawnin Thukham hong pia a, ahi zongin Zeisu Christ hangin itna leh cihtakna thu hong pai hi.
			</verse>
			<verse book="43" chapter="13" verse="34-35">Note tungah ka hong piak thak thu in: Note khatlekhat na ki-it ding uh a hihi. Note ka hong it mah bangin note khatlekhat na ki-it un. 35 Note khatlekhat ki-it le uh cin keima nungzuite na hihna uh mi khempeuh in hong thei ding uhhi," a ci hi. 
			</verse>
			<verse book="43" chapter="15" verse="12">"Note tungah ka hong piak thu in: Note ka hong it zahin note khatlekhat na ki-it un. 
			</verse>
			<verse book="43" chapter="15" verse="14">Ka hong thupiak bangin na gamtat uh leh ka lawmte na hi uhhi.
			</verse>
			<verse book="43" chapter="15" verse="17">Tua hi a, note ka hong thupiak in: Khatlekhat na ki-it un, cihna a hihi.
			</verse>
			<verse book="45" chapter="2" verse="12-13">Moses Thukham a neilo Gentail mite a khialh uh ciangin thukham neilopi mahin siatna thuak uh a, Moses Thukham a nei Jew mite a khialh uh ciangin tua thukham tawh kizui-in amaute tungah thu kikhen hi. 13 Thukham zakna bek hangin Pasian tawh kipawlna a piang hilo a, thukham sunga Pasian' genna bangin a gamtate bek Pasian tawh a kipawl thei a hihi.
			</verse>
			<verse book="45" chapter="2" verse="15">Amau' lungsim sungah thukham' deihnate omkhin ahihna thu a gamtatna un hong kilangsak hi. Amau mahmah zong khat veivei hoih kisa, khat veivei sia kisa uh ahih manin, amau' lungsim sungah thukham' deihnate theihna omkhin ahihna thu, hih amau' kiphawk tawmna lungsim in nakpi takin hong kitelsak hi. 
			</verse>
			<verse book="45" chapter="3" verse="20-24">Thukham in mihingte a mawhna kilangsak thei bek ahih manin thukham zuihna hangin kuamah in Pasian tawh kipawl theihna ngah zolo hi. 21 Ahi zongin tu-in thukham zuihna hang hiloin thudang khat hangin Pasian tawh kipawl theihna ding lampi hong kilangzo a, Thukham leh kamsangte in zong hih thu-ah teci a pang uhhi. 22 Tua thu in: Jew mi leh Gentail mi kuamah a kilamdan'na omloin Zeisu Christ upna hangin mi khempeuh in Pasian tawh kipawl theihna a ngah hi. 23 Mi khempeuh mawh ciat uh a, a hong honkhia Pasian tawh kigamla uhhi. 24 Ahi zongin Pasian in a hong hehpihna hangin Christ Zeisu tawh hong tatkhiat manin amah tawh i kipawlthei kik hi.
			</verse>
			<verse book="45" chapter="3" verse="28">Banghang hiam cihleh mi khatpeuh Pasian tawh a kipawl theihna pen Thukham zuihzawhna hang hiloin upna hang hi, ci-in i genzo hi.
			</verse>
			<verse book="45" chapter="3" verse="31">Tua ahih leh hih upna thu i gen ciangin Thukham a phiat ihi hiam? Hilo hi; a kipsak semsem ihi hi.
			</verse>
			<verse book="45" chapter="4" verse="14-17">Thukham zuihna hangin Pasian' thuciamnate a kingah ding hi leh mite' upna pen a kiman'na omloin, Pasian' thuciamnate zong a mawkna suak ding hi. 15 Thukham in Pasian' hehna ding piangsak hi. Ahi zongin thukham om kei leh thukham zuilo cih zong om theilo hi. 16 Tua ahih manin Abraham' suanlekhakte khempeuh tungah Pasian' hehpihna piakkhong a suahtheihna dingin Thukham a zuite bek in ngah loin, Abraham' up bangin a umte in zong a ngahtheihna dingun upna bulphuhin thuciamna kipia hi. Banghang hiam cihleh Abraham pen kha thu lamah eite khempeuh' pupi a hihi. 17 Laisiangtho sungah zong, "Minam tampite' pupi dingin ka hong bawl khin hi," ci-in a kigelh hi. Tua hi a, bangmah a om nailopi a thupiakna tawh a omsak thei, a site a hingsak thei, Abraham in a up Pasian' muhna-ah hih thuciamna kipin a kizang a hihi.  
			</verse>
			<verse book="45" chapter="5" verse="6-8">Eite cimawhin i om laitakin Pasian' hoihsak hunin ei mi gilote-a' dingin Christ hong si hi. 7 Mihoih khat-a' dingin a si ngam a omkha ahi zongin thukham zuizo mipa-a' dingin sih ngamna ding a thu haksa mahmah khat a hihi. 8 Ahi zongin eite mawhna nei ihih laitakin eite-a' dingin Christ hong si ahih manin Pasian in eite hong it mahmahna thu hong lak khin hi.
			</verse>
			<verse book="45" chapter="5" verse="20-21">Khialhna a tam semsemna dingin thukham hong kipia hi. Ahi zongin khialhna a tamna munah Pasian' hehpihna hong lianzaw zel hi. 21 Tua ahih manin mawhna thahatin hong sihsak mah bangin, i Topa Zeisu Christ hangin Pasian' hehpihna thahat zaw lai a, mihoihin hong sangin nuntak tawntungna sung a hong tun'pih hi.
			</verse>
			<verse book="45" chapter="6" verse="14-16">Note pen thukham' sawlna hangin nasem hiloin Pasian' hong lah thuhoihte' hangin nasem na hih uh manin mawhna' sawlna mangin na gamta nawn kei un. 15 Eite pen thukham' uk hiloin Pasian' hehpihna in hong uk ahih manin mawhna i gamta kei ding hi. 16 Mi khatpeuh' thu a mang dingin ama khutsungah na kipiak uh ciangin a thu na mante uh' sila na hi uhhi. Mawhna na bawl uh leh sihna a thuak ding na hi uh a, thumangin na om uh leh Pasian tawh pawlkhat a suak ding na hi uhhi. 
			</verse>
			<verse book="45" chapter="7" verse="5-12">I leitung lungsim tawh i nuntak laiteng, thukham hangin i hihnop semsem mawhnopnate i gamta a, tuate khempeuh sihna tawh a kizom a hihi. 6 Ahi zongin nidangin a hong lencip thukham panin Pasian in eite hong suaktasak khin ahih manin tua thukham tawh kisai-ah eite a sikhin ihi hi. Lai sungah a kigelh thukham lui sungah nungta nawnloin, Khasiangtho' hong piak nuntakna thakah a nungta ihi hi. 7 Tua ahih leh Thukham mahmah pen a siahuai ahi hiam? A sia hilo hi. Mawhna bang hiam cih Thukham in hong theitel sak hi. Thukham in, "Hazatna lungsim nei kei in," ci-in genlo hi leh, haza i cih bang ahi hiam, ci-in ka thei kei ding hi.   8 Thukham a omna hangin mawhna in nuamtak sa-in hazatna a tuamtuam ka neihtheihna ding hong piangsak hi. Thukham om kei leh mawhna in bangmah sem theilo hi. 9 Thukham ka theih ma-in mi nungta ka hi ngei a, thukham ka theih ciangin mawhnopna lungsim hong khangin kei ka si hi.10 Nuntak ngahna dingin a kibawl thukham pen keima-a' dingin sihna hong hi zawsop hi. 11 Banghang hiam cihleh thukham a om manin mawhna in nuamtaksa a, kei hong khemin tua thukham tawh a hong that hi. 12 Tua ahih ciangin Thukham mahmah hita leh thupiaknate hita leh hoihin man a, siangtho hi.
			</verse>
			<verse book="45" chapter="7" verse="21-25">Tua ahih ciangin a hoih gamta nuam hinapi-in a sia bekbek a gamtakha ka hihna ka thei hi. 22 Ka lungsim tawng taktakah Pasian' thukham hoih ka sa hi. 23 Ahi zongin kei' deihloh thudang khat in ka lungsimah na hong sem hi. Tua ka sunga na hong sem pen in mawhna thu-ah kei hong mancip hi. 24 Kei pen a lungkham mi ka hita hi. Kei a hong sisak ding hih lungsim lui panin kua in kei hong honkhiazo ding ahi hiam? 25 I Topa Zeisu Christ in hong honkhiazo ding ahih manin Pasian tungah ka lung a dam hi. Kei' omzia taktak ahih leh: Ka lungsim tawh Pasian' thu ka zui a, ka pumpi in mawhna a piangsak thu a zui hi.
			</verse>
			<verse book="45" chapter="8" verse="1-4">Ahi zongin tu-in ahih leh Christ Zeisu tawh kipawlin a nungta mite pen mawhna thukhenna tawh kipelh hi. 2 Banghang hiam cihleh Christ Zeisu tawh a hong kipawlsak Khasiangtho in mawhna leh sihna a piangsak thukham panin kei hong suaktasak khinta hi. 3 Mihingte thahatlo ihih manin Thukham in a hih zawhloh thute Pasian in a hihzo hi. Mawhna a beisak theihna dingin mihingte sunga om mawhna tungah thu a khenna-in ama Tapa hong sawl a, amah pen mihingte' mawhna lungsim mah a nei-in a hong pai hi. 4 Eite' deihna bangin nungta loin Pasian' Khasiangtho' deihna bangin a nungta eite sungah Thukham' deihna teng a kicin' theihna dingin Pasian in a Tapa a hong sawl a hihi.
			</verse>
			<verse book="45" chapter="8" verse="31">Thukham a omna hangin mawhna in nuamtak sa-in hazatna a tuamtuam ka neihtheihna ding hong piangsak hi. Thukham om kei leh mawhna in bangmah sem theilo hi.
			</verse>
			<verse book="45" chapter="10" verse="4">Banghang hiam cihleh upna a nei mi khempeuh Pasian tawh a kipawl theihna dingin Christ in Thukham a beisak hi. 
			</verse>
			<verse book="45" chapter="13" verse="8-10">Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin a hihi. 9 Thukham sungah, "Nulepa mawhna bawl kei in, mi that kei in, guta kei in, hazatna lungsim nei kei in," cihna leh adang khempeuhte pen, "Nang na ki-it bangin na vengte na it in," cihna thu in huam khinmang hi. 10 Midangte a it mi peuhmah in amaute tungah siatna bawl hetlo ahih manin itna i neih ciangin Thukham buppi a zui khinta ihi hi.
			</verse>
			<verse book="46" chapter="7" verse="19">Banghang hiam cihleh vun atna leh vun atlohna a thupi hilo a, Pasian' thupiakte zuihding a thupi a hihi.
			</verse>
			<verse book="47" chapter="3" verse="6">Thuciamna thak nasem thei dingin kote tungah siamna a hong pia hi. Tua hong piakna pen lai-a kigelh thukham tawh hiloin Khasiangtho tawh a hihi. Banghang hiam cihleh lai-a kigelh thukham in sihna piangsak a, ahi zongin Khasiangtho in nuntakna hong pia hi.
			</verse>
			<verse book="48" chapter="2" verse="16">Ahi zongin Zeisu Christ upna hang bek tawh Pasian tawh kipawl theihna kingahin, Thukham zuihna hang tawh kingah ngeilo hi, ci-in ka thei uhhi. Kote mahmah in zong, Christ hangin Pasian tawh ka kipawl theihna dingun Zeisu Christ ka um uh a, Thukham deihna ka zuihna hang uh tawh hilo hi. Banghang hiam cihleh Thukham zuihna hang tawh kuamah in Pasian tawh kipawl theihna ngah zolo hi.
			</verse>
			<verse book="48" chapter="2" verse="19-21">Thukham tawh kisai-in ahih leh Pasian-a' dingin ka nuntak theihna dingin tua Thukham mah in kei hong thatkhin ahih manin Thukham tawh kisai thu-ah misi bang ka hihi. Singlamteh tungah Christ a kithah lai-in kei zong amah tawh a sikhawm ka hihi. 20 Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi. 21 Hih bang ka gen ciangin Pasian' hehpihna thupha ka deihlohna ahi kei a, Thukham zuihzawhna hangin Pasian tawh kipawl theihna om hi leh, singlamteh tungah Christ sihna a mawkna hi lel ding hi, a cinuam ka hizaw hi.
			</verse>
			<verse book="48" chapter="3" verse="1-3">Galati mihaite aw, singlamteh tungah Zeisu Christ a sihna thu teltakin na theihsa uh ahih manin kua' khemsa-in hici thei mawk na hi uhhiam? 2 Thukham na zuihna hangun Pasian' Khasiangtho ngah na hi uhhiam, ahih kei leh lungdamna thu za-in na upna hang uhhizaw ahi hiam? 3 Pasian' Khasiangtho tawh na patkhit uh ciangin nomau' thatanghat thu tawh khup a sawm ding zahin hici hai lawmlawm na hi uhhiam?
			</verse>
			<verse book="48" chapter="3" verse="5-6">Note in Thukham na zuihna hangun Pasian in Kha Siangtho hong pia-in na lamdang hong bawl ahi hiam, ahih kei leh lungdamna thu za-in na upna hang uhhizaw ahi hiam? 6 Abraham tunga thupiang ngaihsun dih un. Lai Siangtho in, "Abraham in Pasian um a, tua a upna hangin Pasian in amah tawh a kipawlthei dingin mihoihin a sang hi," na ci hi.
			</verse>
			<verse book="48" chapter="3" verse="10">Hih thu tawh kisai-in Lai Siangtho in, "Thukham laibu sunga kigelh khempeuh a vekpi-in a zuikhin tawntung lote in Pasian' samsiatna thuak hi," ci ahih manin Thukham a suangte pen samsiatna a ngah mite ahi uhhi.
			</verse>
			<verse book="48" chapter="3" verse="13">Laisiangtho in, "Sing tungah a kikhai mi peuhmah Pasian' samsiat mi ahi hi," na ci ahih manin eite-a' dingin Christ in samsiatna a thuak manin Thukham zuihlahna hangin samsiatna panin eite a hong tankhia a hihi.
			</verse>
			<verse book="48" chapter="3" verse="17-18">Tu-in ka hong gennop thu in: Pasian in Abraham tawh thuciamna bawl a, tua a thuciamna peksat sawmlo hi. Tua ahih manin tua thuciamna a kibawlzawh kum zali leh kum sawmthum khit ciangin a kinung piak Thukham in tua thuciamna peksatin phiat theilo ding hi. 18 Pasian' hong piakkhong pen Thukham zuihna hang tawh a kingah hi mawk leh piakding hong ciamna hangin a kingah hi nawnlo ding hi. Ahi zongin Pasian in Abraham tungah letsong a piakna pen a thuciamnasa tawh kizui-in a piak a hihi.
			</verse>
			<verse book="48" chapter="3" verse="24-25">Tua hi a, i upna hangin Pasian tawh kipawl theihna i ngahna dingin Christ a hong pai hun ciangdong, Thukham in eite a hong uk a hihi. 25 Tu-in ahih leh upna hun hita ahih manin Thukham in eite hong uk thei nawnlo hi.
			</verse>
			<verse book="48" chapter="4" verse="4">Ahi zongin a hun a cin ciangin eite khempeuh Pasian' tate i suahtheihna dingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. 
			</verse>
			<verse book="48" chapter="5" verse="4">Thukham zuihna hangin Pasian tawh kipawl theihna ding a hanciamte pen Christ tawh a kikhen na hi uh a, Pasian' hehpihna in note hong huam theilo hi.
			</verse>
			<verse book="48" chapter="5" verse="13-14">Sanggamte aw, note ahih leh a suakta mi ahi dingin Pasian in a hong sap a hihi. Ahi zongin tua suahtakna pen na pumpi uh ut bangbangin gamtat theihna dingin paulam zon'na-in nei kei unla, itna tawh khatlekhat kikhualna-in zangzaw un. 14 Banghang hiam cihleh Thukham khempeuh thu khatin kigawm thei a, "Nangmah na ki-it bangin na vengte na it in," cihna tawh kilomlak thei hi. 
			</verse>
			<verse book="48" chapter="5" verse="18">Khasiangtho' deihna bangin na gamtat uh leh Thukham khutnuai-ah na om nawn kei uhhi.
			</verse>
			<verse book="48" chapter="5" verse="22-23">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, 23 dikna, leh pumpi ki-ukzawhna hi a, hih bangin a gamta mite, Thukham in bangmah cih theilo hi.
			</verse>
			<verse book="48" chapter="6" verse="2">Thu haksa na tuah uh ciangin khatlekhat na kihuh un. Tua hi leh Christ' thukham a zui na hi uhhi. 
			</verse>
			<verse book="49" chapter="2" verse="8-9">Note' upna hangin Pasian' hong hehpihna tawh hotkhiatna a ngah na hi uhhi. Note' thalawhna hangin a ngah hiloin Pasian' hong piakkhong a hihi. 9 Note' hanciamna tawh a ngah hilo na hih manun na kisialhna ding uh a thu omlo hi.
			</verse>
			<verse book="50" chapter="3" verse="2">Ui bangin a miginalo, a gitloh gamtat, vun at ding a ci teiteite kiang panin na kidawm un.
			</verse>
			<verse book="50" chapter="3" verse="9">Christ tawh kiptakin kipawl khin ka hih manin Thukham zuihna tawh a kingah thei keima hanciamna tawh dik ngahna cihte ka nei nawn kei hi. Tu-in, Zeisu Christ upna hangin Pasian in a hong piak diksakna ka ngah a, tua pen upna siksanin a hong kipia a hihi.
			</verse>
			<verse book="51" chapter="2" verse="13-17">A beisa hunah na mawhna uh hangin kha thu tawh kisai-in misi na hi uh a, Gentail mi na hih manun Thukham neilote na hi uhhi. Ahi zongin Christ hangin Pasian in note hong hingsak a, i mawhna khempeuh hong maisak khinta hi. 14 Eite-a' dingin a hoihlo, i mawhna a kiciamtehna khempeuh, hong phiatsak a, tuate khempeuh singlamteh tungah kilhcipin a beisak ta hi. 15 Amah in huihlak a ukte leh vangliatna a nei khempeuh, singlamteh tungah zogawp khin a, galzote in a sal matte a kaih uh bangin mi khempeuh muhin a gualzawhna a lak hi. 16 Tua ahih manin annek tuidawn, biakna pawite, Khadet Pawi, leh Sabbath ni tawh kisai-in kuamah in ngeina zuihding bawl kei un. 17 Hihte pen mailamah a hong piangding nate' lim hi lel a, ahi zongin tu-in a taktak ahi Christ hong omta hi.  
			</verse>
			<verse book="54" chapter="1" verse="8-11">Thukham pen a kizatna ding a kilawm ciangah zangthei lehang a hoih thu khat hi, ci-in i thei hi. 9 Ahi zongin i phawk dingah, mi hoihte-a' dingin thukham a kibawl hilo a, thukham zuilote, thumang lote, Pasian' deih bangin a gamta lote leh mawhneite, biakna lungsim a neilote leh kam kilawmlo a paute, nute pate a thatte, midang a thatte, 10 nulepa mawhna a gamtate, palepa mawhna a bawlte, mi a gute, zuauthu a gente, mite' siatna ding thu a gente, leh thuman tawh a kilehbulhin a gamta mite-a' dingin thukham a kibawl a hihi. 11 Thuman ka cih pen thupha tawh kidimin a minthang Pasian in ka hilh dingin kei tungah a hong piak Lungdamna Thu a hihi.
			</verse>
			<verse book="54" chapter="1" verse="9">Ahi zongin i phawk dingah, mi hoihte-a' dingin thukham a kibawl hilo a, thukham zuilote, thumang lote, Pasian' deih bangin a gamta lote leh mawhneite, biakna lungsim a neilote leh kam kilawmlo a paute, nute pate a thatte, midang a thatte,
			</verse>
			<verse book="56" chapter="3" verse="5">amah in eite hong honkhia hi. Eite in na hoih i sepzawhna hangin hong honkhia hiloin eite tungah suahtakna leh nuntakna thak a hong pia Khasiangtho in hong sawpsiangna hangin a hong hehpihna tawh a hong honkhia a hihi.  
			</verse>
			<verse book="58" chapter="7" verse="18-19">Ngeina lui pen ginaloin, a kiman'na omlo ahih manin kinawlkhin hi. 19 Moses Thukham ahi ngeina lui in a cingtaaksak zawh bangmah omlo ahih manin eite in Pasian i naihtheihna ding lametna ahi ngeina thak hong kithun hi. 
			</verse>
			<verse book="58" chapter="8" verse="10">Ahi zongin tu-in Israel mite tawh ka bawl ding thuciamna hih bang a hihi. Amaute sungah ka thukham ka guang ding a, amaute lungtang tungah gelhin, amaute' Pasian ka hi ding a, amaute pen keima mi ahi ding uhhi.
			</verse>
			<verse book="58" chapter="9" verse="14-15">septheihna dingin bangmahin a kimanglo nasepna panin ama sisan in i lungsim hong siangsak ding hi. 15 Thuciamna masa in a huamkhak mite, a mawhna panun a suahtak theihna ding uh ngeina om pen a si suak khinta ahih manin, Pasian' sap mite in a ciamsa tawntung thupha a ngahtheihna dingun Christ in thuciamna thak a hong vaihawm a hihi.  
			</verse>
			<verse book="58" chapter="9" verse="22">Thukham kizatna sungah na khempeuh sisan tawh kisian'suah a, sisan a kiluan'sak khit ciang bekin mawhna kimaisak thei pan hi. 
			</verse>
			<verse book="58" chapter="10" verse="1">Jew Thukham pen mailam hunah a taktak a hong tungding lim lahkholhna hi bek ahih manin tua Thukham tawh kizui-in a kum a kumin a kipia biakpiakna in Pasian kiang a zuan mite mi cingtaak suahzo ngeilo hi. 
			</verse>
			<verse book="58" chapter="10" verse="16">"Topa in hih bangin ci hi: Mailam hunah amaute tawh thuciamna khat ka bawl ding a, amaute sungah ka thukhamte guan'in, amaute lungtang tungah ka gelh ding hi," a cih khit ciangin,
			</verse>
			<verse book="59" chapter="1" verse="25">Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hiloin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi.	
			</verse>
			<verse book="59" chapter="2" verse="9-10">Ahi zongin mi na deidan uh leh note a khial na hi uh a, Thukham a palsat na hi veve uhhi. 10  Mi khatpeuh in thukham dang khempeuh a zuih hangin khat a khialh nak leh a vekpi-in a khial mah a hihi.
			</verse>
			<verse book="59" chapter="4" verse="11-12">Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen a hihi. Thukham na gensiat uh leh Thukham a zui hiloin thu a khen na hi uhhi. 12 Thukham a piapa leh thu a khenpa pen Pasian bek hi a, amah bek in hong honkhiazo a, hong susiazo hi. Tua ahih manin Banghangin na mipihte uh gensia-in thu a khenthei dingin kingaihsun zenzen na hi uhhiam?  
			</verse>
			<verse book="62" chapter="2" verse="3-6">Eite in ama thupiaknate i zuih leh amah a thei taktak ihihna hong kilang hi. 4 Mi khatpeuh in, "Pasian ka thei hi," ci napi-in a thupiaknate a zuih kei leh tua mi a zuaugen mi hi a, a thutaklo mi a hihi. 5 Ahi zongin ama thu a zui mite pen Pasian a itna a kicingtaak taktak mi a hihi. Hihbangin i gamtat leh Pasian tawh a kipawl taktak ihihna i thei hi. 6 Pasian tawh ka kipawl hi, a ci mi khempeuh, Zeisu Christ a gamtat bangin a gamtat ding a hihi.
			</verse>
			<verse book="62" chapter="3" verse="4-5">Mawhna i cih pen thukham palsatna ahih manin a mawh mi khempeuh thukham palsat ahi uhhi. 5 Christ pen mawhna a nei hetlo hi a, mite' mawhna a lakhia dingin Christ hong kilang ahihna thu na thei uhhi. 
			</verse>
			<verse book="62" chapter="3" verse="22-24">Ama thupiaknate zui-in ama lungkimna dingin gamta ihih manin ama kiang panin i nget peuhpeuh i ngah hi. 23 Ama hong thupiakna in: A Tapa Zeisu Christ umin zui-in, Christ' hong sawl bangin eite khatlekhat i ki-it ding a hihi. 24 Pasian' thupiakna a zui mi khempeuh, Pasian tawh om uh a, Pasian in zong amaute a ompih hi. Pasian in eite tungah a hong piak Khasiangtho hangin Pasian in eite a hong ompihna thu i thei hi.  
			</verse>
			<verse book="62" chapter="5" verse="1-3">Zeisu, Christ hi, ci-in a um mi khempeuh Pasian' tate hi a, pa a it mi peuhmah in a ta zong a it hi. 2 Pasian itin ama thupiakte i zuihna tawh Pasian tate a it ihihlam i kithei ding hi. 3 Pasian i it ciangin ama thupiakte a zui ihi hi. Eite-a' dingin ama thupiakte zuihding a haksa lua hilo hi.  
			</verse>
			<verse book="66" chapter="14" verse="12">Pasian' thupiakna zui-in Zeisu tungah a citak Pasian' mite-a' dingin thuakzawhna kisam hi.

			</verse>
		</category>
		<category id="119">
			<verse book="1" chapter="4" verse="15">Tua ciangin { Topa } in ama kiangah, "Tua bang hilo ding hi. Khatpeuh in Kain a thah leh tuapa tungah a zah sagihin kithuk ding hi," a ci hi. Amah a tuakpeuh in a thahkhak lohna dingin { Topa } in Kain' tungah ciamtehna khat a koih hi.
			</verse>
			<verse book="1" chapter="9" verse="5-6">Mi khatpeuh in hong thah leh ama tungah sihna dan ka pia ding hi. A hong that ganhing peuhmah ka that ding a, a mipihte a that mi peuhmah gim ka pia ding hi. 6 Mi a that peuhmahte pen, midangte in amah that ding hi. Banghang hiam cihleh Pasian in ama lim bangin mi bawl hi.
			</verse>
			<verse book="1" chapter="12" verse="3">Nang thupha hong piate thupha ka pia ding a, nang hong samsiate ka samsia ding hi. Nang' thupha ngah bangin thupha a ngahna dingun leitung midang khempeuh in hong ngen ding uhhi," a ci hi.
			</verse>
			<verse book="2" chapter="21" verse="23-25">Siatna khatpeuh in a zuihbeh leh, tua ciangin nuntakna tangding nuntakna, 24 mit tangding mit, ha tangding ha, khut tangding khut, khe tangding khe, 25 meikang tangding meikang, liamna tangding liamna, siatna tangding siatna pia ding hi.
			</verse>
			<verse book="2" chapter="34" verse="7">mi tul tampite-a' dingin itna kip a nei; mawhna, thu palsatna leh khialhna maisakin; ahih hangin bangbang hita leh mawhna a khahkhong ngeilo; pate' mawhna tate' tung leh tute' tung, khang thum khang lina dongin a thukpa," ci-in a pulak hi.
			</verse>
			<verse book="3" chapter="19" verse="18">Note in nomau' mipihte tungah phu la loin, amau na lungsim neih kei ding uh a, nomau na ki-it uh bangin na vengte uh na it ding uhhi; kei pen { Topa } ka hihi. 
			</verse>
			<verse book="3" chapter="24" verse="17-21">"Mi a thatpa kithat ding hi. 18 Ganhing a thatpa in a ganhing mahin loh ding hi. A thu-in ci lehang nuntakna leh nuntakna a kithuk ding a hihi. 19 "Mi khat in a vengte khat a poisak leh, ama hih bangin ama tung mahah kithukkik ding a, 20 guh kitan tangding guh kitan, mittang tangding mittang, ha tangding ha kihih ding a, amah in mi khat a poisak bangin amah kipoisak ding hi. 21 Ganhing a thatpa in loh ding a, mi a thatpa kithat ding hi.
			</verse>
			<verse book="5" chapter="19" verse="5-7">Tua bang hi kei leh, amah in a beisa hunah a vengpa tawh kigal neihna neilo ahih manin sihna ding thu omlo napi-in, a hehna tawh phula nuampa in mi that khapa delhin lampi a gamlatna hangin amah pha-in a si dingin liamsak khading hi. 7 Tua ahih ciangin, khuapi thum tuamkoih un, ci-in note thu a hong pia ka hihi.
			</verse>
			<verse book="5" chapter="19" verse="18-21">Thukhente in limtakin kan ding uh a, tecipa pen zuau teci hi-in, a manlopi-in a sanggampa a mawhsak ahih leh, 19 a sanggampa tungah amah in hih dinga a sawm bang teekin ama tungah na hih ding uhhi. Tua bangin note sung panin gitlohna na siangsak ding uhhi. 20 Tua hi leh a omlai mite in za-in lau ding a, note lakah tua bang gitlohna bawlkik ngei nawnlo ding uhhi. 21 Amah na hehpih kei ding uhhi. Nuntakna tangding nuntakna, mit tangding mit, ha tangding ha, khut tangding khut, khe tangding khe na hisak ding uhhi.
			</verse>
			<verse book="5" chapter="28" verse="47-48">Hih a tampi nate khempeuh om napi-in note in lungdamna leh lungsim kipahna tawh { Topa } note' Pasian' na semlo na hih manun, 48 { Topa } in note' langah a hong sawl ding na galte uh' na, gilkialna leh dangtakna, pum guakin omna, leh na khempeuh kitangsapna tawh, na sem ding uhhi. Na galte un note hong suksiat matengin note' ngawngah sik hakkol hong thuah ding uhhi.
			</verse>
			<verse book="5" chapter="32" verse="35">Phulakna leh thukkikna kei-a' hi a, a hun ciangin amaute puk ding uhhi. Banghang hiam cihleh amau' gimngah hun ding hong naita a, amau' siatna ding hong tung pah hi.
			</verse>
			<verse book="5" chapter="32" verse="43">"{ Topa' } mite phat un, no minam dangte aw; Banghang hiam cihleh amah in a nasemte' phu la a, alangte thuk-in, ama mite' gam-a' dingin kilemna a bawl hi," a ci hi.
			</verse>
			<verse book="7" chapter="15" verse="7-8">Samson in amaute kiangah, "Hih pen, note' hih ahih leh, ka kiciam hi. Note kong thuk ding a, tua khit ciangin ka khawl ding hi," a ci hi. 8 Amah in amaute dawmloin tampi that a, tua ciangin paisukin Etam suanghawm sungah a om hi.
			</verse>
			<verse book="7" chapter="16" verse="28-29">Tua ciangin Samson in { Topa } samin, "{ Topa } Pasian aw, kei hong phawk in, kong thum hi. Tu-a ka mittang nihte' tangdingin Filistia mite ka thuktheihna dingin hong thahatsak in, tu-a bek kong thum hi," a ci hi. 29 Samson in innpi a do khuampi nihte manin, a khut taklamin khat, a khut veilamin khat lenin ama gihna tawh a khuamte a luai hi.   
			</verse>
			<verse book="9" chapter="24" verse="12">{ Topa } in kei leh nang kikalah thu hong khen ta hen. { Topa } in kei taangin nang tungah hong thuk ta hen. Ahih hangin keima khut tawh nang kong hih kei ding hi.
			</verse>
			<verse book="9" chapter="26" verse="9-12">Ahih hangin David in Abishai kiangah, "Ama tungah siatna bawl kei in; Banghang hiam cihleh { Topa' } sathau nilhpa a su peuhpeuh mawhna pan peng ding sa na hi hiam?" a ci hi. 10 David in, "{ Topa } a nungta ahih mah bangin { Topa } in amah vat taktak ding hi; tua ahih kei leh zong a sih hun hong tung ding hi; tua ahih kei leh gal kikapna sungah amah paisukin si ding hi. 11 { Topa' } sathau nilhpa tungah ka khut ka ngak ding { Topa } in kei hong kham hi; ahih hangin tu-in a lukhungah a om a teipi leh a tuithawl la-in paikhia ni," a ci hi. 12 Tua ahih ciangin David in Saul' lukhunga a om a teipi leh a tuithawl a la hi. Tua ciangin amaute paikhia uhhi. Kuamah in mulo hi; zong theilo hi; kuamah khanglo lo hi. Amaute khempeuh ihmu uhhi; Banghang hiam cihleh { Topa } in amaute ihmut suak mahmah sak hi.
			</verse>
			<verse book="10" chapter="3" verse="27">Hebron-ah Abner hong paikik ciangin, Joab in amah tawh a kituam ho dingin kulhkongpi pamah paikhiatpih a, a sanggampa Asahel' phulakna-in amah in a gil sun a, tua ciangin a si hi.
			</verse>
			<verse book="12" chapter="9" verse="7">Kamsang ka nasemte a thahna leh { Topa' } nasemte khempeuh a thahna hangin Jezebel' tungah phu ka laktheihna dingin na topa Ahab' innkuan na satpuk ding hi.
			</verse>
			<verse book="14" chapter="17" verse="10">Tua ciangin Judah gam kimkotah a om kumpi gam khempeuh tungah { Topa } kihtakna om a, amaute in Jehoshafat do ngam nawnlo uhhi.
			</verse>
			<verse book="19" chapter="18" verse="47">hong thuhkik sakin keima nuai-ah mite a hong zawhsak Pasian,
			</verse>
			<verse book="19" chapter="58" verse="10">Heh thukna a muh ciangin thuman mipa lungdam ding a, migilote' sisan sungah amah in a khete sil ding hi.
			</verse>
			<verse book="19" chapter="94" verse="1-2">A thukkik Pasian, a thukkik Pasian, { Topa } aw, na hehna hong lakkhia in. 2 Tho in, leitung thukhenpa aw, a kiphasak mite tungah amau' ngah ding a kilawm gimna pia ta in. 
			</verse>
			<verse book="20" chapter="6" verse="34">A numei' pasal a hehzawk theihna ding thudang om nawnlo a, a heh thukna-ah khawl hun cih nei theilo hi.
			</verse>
			<verse book="20" chapter="10" verse="12">Muhdahna in kitotna piangsak a, itna in mawhna khempeuh maisak hi.
			</verse>
			<verse book="20" chapter="11" verse="3">Midikte thumanin gamta uh a, migilote amau' hoihlohna in susia hi.
			</verse>
			<verse book="20" chapter="16" verse="7">{ Topa' } deih bangin gamtatna pen galte nangawn lawma kaihzawhna a hihi.
			</verse>
			<verse book="20" chapter="20" verse="22">Mite' hong bawlsiatna thuk ding ngaihsun kei in la, { Topa' } hong huh ding ngakzaw in.
			</verse>
			<verse book="20" chapter="24" verse="17">Na galte in gimna a ngah ciangin lungdam kei in la, a puk ciangin kipak kei in.
			</verse>
			<verse book="20" chapter="24" verse="29">Kei tungah hong bawl bangin kei zong ka bawl ding a, ama hong hihna bangin ka thuk ding hi, cikha kei in.
			</verse>
			<verse book="20" chapter="25" verse="20-22">A dah a lungkham mipa kiangah lasakna pen khuadam laitakin puan suahkhiat tawh kibang a, meima ci-al nuh tawh kibang hi. 21 Na galte a gil a kial leh an pia in la, a dang a tak leh tui pia in. 22 Tua hi leh amau' maizumna dingin a bawl na hi a, { Topa } in nang tungah thaman hong pia ding hi.
			</verse>
			<verse book="20" chapter="25" verse="26">Mihoih khat in mihoih lote' gamtatna a zuihkhak ciangin hawktui nin, ahih kei leh tui uih tawh kibang hi.	
			</verse>
			<verse book="20" chapter="29" verse="11">Mihaipa a hehna bangin kam pau-in gamta gawp a, mipilpa ahih leh ki-ipin a hehna damsak hi.	
			</verse>
			<verse book="23" chapter="1" verse="23-24">Na uliante, mi lehdote hi a, gutate tawh a kikhawlte a hihi. Mi khempeuh in sumgolh leh letsong a deih uhhi. Amaute in pa neilote pan'pihlo uh a, meigongnu' thu amaute in sanglo uhhi. 24 Tua ahih ciangin, Topa, Vanglian { Topa}, Israel-te' Vanglian Pasian in hih bangin ci hi: "Ah, ka lang ahi note' tungah ka hehna kong khahkhia ding a, ka gal ahi note tungah keimah in kong thuk ding hi.
			</verse>
			<verse book="23" chapter="54" verse="17">Nangmah dona dingin a kibawl hiam peuhmah mavang lo ding a, thukhenna sungah na langah a pang mi khempeuh na nialgawpzo ding hi. Hih thu pen { Topa}' nasemte' gamhluah leh keima kiang panin amaute' dikna a kilahna ahi hi, { Topa } in ci hi," a ci hi.
			</verse>
			<verse book="24" chapter="29" verse="7">Note salin kong koihna khuapi' phattuamna ding bawl unla, tua khuapi-a' dingin { Topa' } tungah thu ngetsak un. Banghang hiam cihleh tua khuapi in phattuamna ngah leh no zong phattuamna a ngah mah na hi uhhi.
			</verse>
			<verse book="26" chapter="25" verse="12">Topa { Pasian } in kei kiangah thu hong gen a, "Edom mite in Judah mite tungah a phulakna uh nasia lua ahih manin tua a phulakna hangun Edom mite tungah mawhna om hi.	
			</verse>
			<verse book="26" chapter="25" verse="15-17">Topa { Pasian } in kei kiangah thu hong gen a, "Filistia mite in galin a neih tawntung mite uh tungah phu nasia lakin hehna tawh susiagawp uhhi. 16 Tua ahih ciangin Filistia mite simin ka beimangsakna ding thu a hong genkhia ta ka hihi. Filistia Zanglei-a a omlai mi khempeuh ka susiamang ding hi. 17 Amaute nakpi takin gim pia-in, a kicing zah dongin amaute tungah phu ka la ding a, ka hehna a thuak ding uhhi. Tua ciangin { Topa } ka hihna thu hong thei ding uhhi," a hong ci hi.   
			</verse>
			<verse book="34" chapter="1" verse="2">{ Topa } Pasian in amah a demte koihkhonglo a, amah a langpangte gim pia-in a galte thukkik hi. 
			</verse>
			<verse book="40" chapter="5" verse="7">Midang a hehpih mite tungah Pasian in hehpihna pia ding ahih manin thupha ngah mi ahi uhhi.
			</verse>
			<verse book="40" chapter="5" verse="38-44">"Note in, ‘Mittang khat tangding mittang khat, ha khat tangding ha khat,’ ci-in a kigenna na zaksa uh a hihi. 39 Ahi zongin note kiangah ke'n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in. 40 Mi khatpeuh in na puansungsilh a ngahnop manin zumah hong khia-in hong laksak leh na puantungsilh zong na piathuah lai in. 41 Galkapte khatpeuh in tai khat sung a van pua dingin hong sawl leh a valin tai khat sung mah na puaksak lai in. 42 Mi khat peuhpeuh in na khat peuhpeuh hong nget leh na pia in la, nang kiang panin na a hong leitawi mite na pia in. 43 "Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh a hihi. 44 Ahi zongin ke'n note kiangah kong genin-ah: Na galte uh na it unla, no hong bawlsiate-a' dingin thu na ngetsak un. 
			</verse>
			<verse book="40" chapter="6" verse="14-15">Note in midangte' hong mawhna na maisak uh leh vantungah a om na Pa un zong note' mawhna hong maisak ding hi. 15 Ahi zongin note in midangte' hong mawhna na maisak kei uh leh vantungah a om na Pa un zong note' mawhna hong maisaklo ding hi.	
			</verse>
			<verse book="40" chapter="7" verse="12">Tua ahih manin note tungah hong kibawl ding na deih bangun midangte tungah na bawl un. Moses Thukhamte leh kamsangte' thuhilhnate pen hih mah a deihna a hihi. 
			</verse>
			<verse book="40" chapter="18" verse="21-22">Tua ciangin Peter in Zeisu va naih a, "Topa aw, ka sanggamte khatpeuh ka tungah hong khialh ciangin bangzah vei maisak ding ka hi hiam? Sagihvei dongtak maisak ding ka hi hiam?" ci-in a dot ciangin 22 Zeisu in, "Sagihvei ciangbek maisak in kong ci kei hi. Sawm sagih mun sagihvei maisak in kong ci hi.
			</verse>
			<verse book="40" chapter="26" verse="52">Tua ciangin Zeisu in ama kiangah, "Na namsau a paai-ah siatkik in. Namsau a zangte namsau mah tawh si ding hi. 
			</verse>
			<verse book="42" chapter="6" verse="27-28">"Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. 28 No hong phuisamte thupha na pia unla, no hong bawlsiate-a' ding thu na ngetsak un.
			</verse>
			<verse book="42" chapter="6" verse="31">Note tungah a hong kibawl ding na deih uh bangin midangte tungah na bawl un.	
			</verse>
			<verse book="42" chapter="10" verse="35">A zingsang ciangin zintun' inn neipa kiangah sum peek nih pia a, ‘Hih mipa limtakin na khoi in. Na beina dang khempeuh, kong paikik ciangin kong loh ding hi,’ ci hi.  
			</verse>
			<verse book="42" chapter="17" verse="3-4">Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. 4 Nikhat sungin sagihvei ciangdong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nak leh na maisak khin ding uhhi," a ci hi.
			</verse>
			<verse book="42" chapter="23" verse="34">Ahi zongin Zeisu in, "Pa aw, amaute in bang hih ihi hiam cih theilo uh ahih manin a mawhna uh na maisak in," a ci hi. Tua ciangin amau' ngah ding ciat a theihna dingun ai sanin a puante a hawm uhhi.
			</verse>
			<verse book="44" chapter="7" verse="59-60">Tua bangin suang a khiat thuahthuah laitakun Stephen in thu ngen a, "Topa Zeisu aw, ka kha hong la in," a ci hi. 60 Tua ciangin amah kunin nakpi takin kiko a, "Topa aw, hih mite' mawhna na maisak in," a cih khit ciangin a si ta hi. 
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="45" chapter="12" verse="17-21">Midangte' gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. 18 Ahih theih laiteng mi khempeuh tawh na kilemna dingun hanciam un. 19 Lawmte aw, na hehna uh kuama tungah thukkik kei unla, Pasian' thukkik dingin koih lel un. Banghang hiam cihleh Laisiangtho sungah, "Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi," ci-in kigelh hi. 20 Tua ahih ciangin Laisiangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un. 21 Tua ahih manin gitlohna kizosak kei unla, a pha gamtatna tawh gitlohnate a zo na hi ta un. 
			</verse>
			<verse book="46" chapter="6" verse="1-2">Note khatlekhat thu na kineih uh ciangin Pasian' mi siangthote khensakzaw loin lawki thukhente' mai na kitun' ngam uhhi. 2 Pasian' mite in leitung mite' thu a khensakzaw ding ahihlam theilo na hi uhhiam? Note pen leitung mite' thu a khensak ding na hih uh ciangin tua bang thu neute khen theilo lawmlawm na hi uhhiam?  
			</verse>
			<verse book="47" chapter="5" verse="10">Banghang hiam cihleh Christ mai-ah thusitna a thuakdingin eite khempeuh a kilak ding ihi a, leitung i pumpi-in i omlai-in i gamtatna tawh kizui-in eite tawh a kituak ciatin a sia ahi a, a pha ahi zongin a ngah ciat ding ihi hi.
			</verse>
			<verse book="47" chapter="13" verse="11">Sanggamte aw, tu-in mangpha na man un. Na omzia uh na kipuahpha-in ka hong thugente na zui unla, khatlekhat kithutuak kilem takin na om un. Itna leh kilemna a piathei Pasian in note hong ompih ta hen.
			</verse>
			<verse book="48" chapter="6" verse="7-8">Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. 8 Mi khatpeuh in ama leitung pumpi deihna khaici a vawh leh sihna ngahding a, Khasiangtho deihna khaici a vawh leh Khasiangtho tung panin nuntak tawntungna ngahding hi. 
			</verse>
			<verse book="49" chapter="4" verse="31-32">Kimuhdahna, hehna, thangpaihna, kitotna, kikona, kilungsim neihna khempeuh beisak unla, 32 khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="51" chapter="3" verse="25">A manloin a gamtate in ahih leh a gamtatna bangun thuak ding uhhi. Pasian in kuamah deidan loin amau' gamtatna bang ciatin thu a khen a hihi.
			</verse>
			<verse book="52" chapter="5" verse="13">Amau' nasepna hangin amaute nakpi takin itbawlin zahtak un. Note khatlekhat kilem takin na om un.
			</verse>
			<verse book="52" chapter="5" verse="15">Gitlohna lamsang kuamah kithuk loin, note khatlekhat tung, mi khempeuh tungah a pha kibawl ding ngaihsutpi-in na nei un.
			</verse>
			<verse book="53" chapter="1" verse="6-8">Pasian in a manin na sem ding ahih manin note a hong gimsak mite tungah Pasian in gimna pia ding a, 7 tu-a gimna a thuak note leh kote tungah zong nopsakna hong pia ding hi. Vantung panin Topa Zeisu leh a vanglian a vantung mite, meikuang tawh hong kilat ciangin, 8 Pasian a theilo mite, leh i Topa Zeisu tawh kisai Lungdamna Thu a umlo mite tungah gimna a tungsak ding hi. 
			</verse>
			<verse book="58" chapter="10" verse="26-31">Thuman thutak i theih khit ciangin mawhna i bawl hamtang lai leh i mawhna a kimaisakna dingin biakpiakna dang om nawnlo a, 27 a kihtakhuai thukhenna leh Pasian' thu a nial mite a kangtum ding meikuangpi bek omlai hi. 28 Moses Thukham a zuilote pen mi nih leh thum in mawh mah hi, ci-in teci a pan' khit nak leh kihehpih hetloin sihna kithuaksak hi. 29 Tua bang ahih leh Pasian' Tapa a simmawh, mawhna a hong maisak Pasian' thuciamna sisan a thudonlo, Pasian' hehpihna a hong puak Khasiangtho a hehsakte' thuakding bangzah takin lianzaw kan ding ahi hiam? 30 Banghang hiam cihleh, "Phulakna keima-a' hi a, ka thukkik ding hi," a cipa leh, "Topa in ama mite thu a khen ding," a cipa i theih a hihi. 31 A nungta Pasian' khutsungah thumang loin i tun'khak ding a lauhuai mahmah a hihi. 
			</verse>
			<verse book="59" chapter="2" verse="12-13">Tua ahih manin mi a khahkhia thei thukham tawh kizui-in thukhenna a thuakding mi bangin kampau-in na gamta un. 13 Banghang hiam cihleh hehpihna lungsim a neilote tungah Pasian in thu a khen ciangin hehpihlo ding a, hehpihna lungsim a neite tungah Pasian in thu a khen ciangin a hehpihna in zozaw ding hi.
			</verse>
			<verse book="60" chapter="2" verse="21-23">Christ mahmah in zong note-a' dingin thuakin, ama khekhap na zuihtheihna dingun etteh ding lim hong nusiat ahih manin hih bangin a thuakding mahin Pasian in note a hong sam a hihi. 22 Khialhna bangmah gamtalo a, zuau a genlam zong kiza ngeilo hi. 23 Amah a kizahko ciangin na ko thuklo hi. Gimna a thuak ciangin na tawnggawp lo a, a manin thu a khen Pasian muan'in a na nei hi.	
			</verse>
			<verse book="60" chapter="3" verse="9">Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un. 
			</verse>
			<verse book="60" chapter="4" verse="8">Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un.
			</verse>
			<verse book="66" chapter="6" verse="10">Amaute nakpi takin kiko uh a, "A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?" a ci uhhi.

			</verse>
		</category>
		<category id="120">
			<verse book="1" chapter="1" verse="1-2">A kipat cilin Pasian in vantung leh leitung a piangsak hi.2 Leitung in limlemeel neiloin a awngthawlpi a hihi. Tuipi tung tengah khua mial bikbek a, tua tui tungah Pasian' Kha in na a sem hi.
			</verse>
			<verse book="1" chapter="1" verse="26">Tua ciangin Pasian in, "Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, leh leitunga a bokvakte khempeuh tungah ukna neisak ni," a ci hi.
			</verse>
			<verse book="1" chapter="3" verse="22">Tua ciangin { Topa } Pasian in, "En un, mipa pen eite khat tawh kibang a, a pha leh a sia thei hi. Amah in nuntakna singgah ne-in a hin' tawntung khak lohna dingin i vaihawm ding hi," ci hi.
			</verse>
			<verse book="1" chapter="11" verse="7">Hong pai un, amaute khatlekhat' thugen a kitheih lohna dingun eite paisukin amau' kampau va kitukalhsak ni," a ci hi.
			</verse>
			<verse book="23" chapter="9" verse="6">Banghang hiam cihleh eite-a' dingin naungek khat hong suak a, eite' tungah tapa khat hong kipia hi. Amah pen eite hong ukpa hi ding a, ama min pen "Lamdang Thulakpa, Vanglian Pasian, Tawntung Pa, Nopsakna Kumpi," kici ding hi.
			</verse>
			<verse book="40" chapter="3" verse="16-17">Zeisu a kituiphum khit phetin tui sung panin a paikhia pah hi. Tua laitakin vantung hong kihong a, vakhu bangin Pasian' Khasiangtho hong kumsukin ama tungah a khawl a mu hi. 17 Tua sung mahin vantung panin aw khat hong ging a, "Hih pen ka it mahmah ka Tapa hi a, ama tungah ka lungkim mahmah hi," a hong ci hi.
			</verse>
			<verse book="40" chapter="12" verse="28">Note' ngaihsut bang hiloin, Pasian' Kha in dawi hawlkhiatna ding vangliatna kei tungah hong pia ahih manin note lakah Pasian' ukna hun hong kipan khin ahihna hong kilang hi.
			</verse>
			<verse book="40" chapter="28" verse="19">Tua ahih ciangin note pai unla, midang khempeuh, keima nungzui mi suaksakin, Pa min, Tapa min, leh Khasiangtho min tawh tui sungah na phum un.
			</verse>
			<verse book="42" chapter="1" verse="35">Vantung mi in, "Nangma tungah Khasiangtho hong tung ding a, nangma tungah Pasian' vangliatna hong om ding hi. Tua ahih manin a hong suakding a siangtho naungek pen Pasian' Tapa kici ding hi.
			</verse>
			<verse book="42" chapter="3" verse="21-22">Mi khempeuh a kituiphum khit uh ciangin Zeisu zong a kituiphum hi. Zeisu in thu a nget laitakin vantung kihong a, 22 vakhu pumpi lim nei-in Khasiangtho ama tungah hong kumsuk hi. Tua laitakin vantung panin aw khat hong ging a, "Nang pen ka it ka Tapa na hi a, nangma tungah ka lungkim mahmah hi," a ci hi.
			</verse>
			<verse book="43" chapter="1" verse="14">Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uhhi. Hih pianzia pen Pasian' Tapa khat bek hihna tawh a neih pianzia a hihi.
			</verse>
			<verse book="43" chapter="3" verse="16-17">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi. 17 Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
			</verse>
			<verse book="43" chapter="10" verse="30-36">Kei leh ka Pa pumkhat ka hi uhhi," ci-in a dawng hi. 31 Tua ciangin Jew mihonte in amah deng dingin suang tawm leuleu uh ahih manin 32 Zeisu in, "Ka Pa' hong sawl bangin note' muhna-ah na hoih tampi ka hong sepna hangin suang tawh den' hong sawm na hi uhhiam?" a cih ciangin 33 mihonte in, "Nasep hoih na sep manin hong dengnuam ka hi kei uh a, Pasian na simmawhbawl manin hong dengnuam ka hi uhhi. Nang pen mi hi lel hinapi-in Pasian na kineihnuam hi," ci-in a dawng uhhi. 34 Tua ciangin Zeisu in, "Na Thukham sung uhah Pasian in, ‘Note pen pasiante na hi uhhi,’ ci hi. 35 Laisiangtho sungah a kigelh thute a tawntungin a thuman hi a, Pasian' thu a ngah mite pen Pasian in, ‘pasian-te,’ na ci hi. 36 Tua ahih manin kei pen Pa Pasian in hong teelin leitungah a hong sawl ka hih manin, ‘Pasian' Tapa ka hi hi,’ ka cih ciangin Banghangin Pasian simmawhbawl hong cithei na hi uhhiam?
			</verse>
			<verse book="43" chapter="14" verse="16-17">Keimah in Pa kiangah ka ngen ding a, note tawh a omkhawm tawntung dingin Thuman a hong lak Khasiangtho, note hong Huhpa ding a hong pia ding hi. 17 Leitung mite in tua Khasiangtho mu theilo, thei theilo uh ahih manin sang theilo ding uhhi. Ahi zongin note sungah tua Khasiangtho hong omding ahih manin note in na thei ding uhhi.
			</verse>
			<verse book="43" chapter="14" verse="9-11">Zeisu in, "Philip aw, hih tanvei omkhawm khin napi kei hong thei nailo lai na hi hiam? Kei a hong mu khinte in Pa a mu khin ahih manin Banghangin, ‘Pa hong lak in,’ ci thei na hi hiam? 10 Kei pen Pa tawh pumkhat ka hih lamtak umlo na hi hiam? Note tungah ka hong gen thute keima thu bek tawh a hong gen ka hi kei a, kei tawh a om Pa Pasian in na semin a hong gen a hihi. 11 Pa tawh pumkhat ka hihna thu hoihtakin hong um un. Na hong up nai kei uh leh zong ka na lamdang bawlnate hangin hong um beek un.
			</verse>
			<verse book="43" chapter="14" verse="26">Ahi zongin Pa in keima tangin a hong sawl ding Huhpa Khasiangtho a hong tun' ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.
			</verse>
			<verse book="43" chapter="15" verse="26">"Ahi zongin Thuman a hong lak ding Huhpa ahi Khasiangtho ka Pa kiang panin ka hong sawl ding hi. Amah hong tun' ciangin keima thu hong gen ding hi.
			</verse>
			<verse book="43" chapter="17" verse="5">Pa aw, leitung a kipian'sak ma-in nang tawh i neihkhawm na pianzia mah tu-in nangma omna munah hong pia ta in.
			</verse>
			<verse book="43" chapter="17" verse="10-11">Keima neih khempeuh nangma-a' hi a, nangma neih khempeuh keima-a' ahih manin, tua mite' hangin nangma pianzia ka neihna hong kilang hi. 11 Tu-in nangma kiangah kei a hong paita ding ka hih manin leitungah ka om nawn kei ding a, ahi zongin amaute a omlai ding uh a hihi. Tua ahih manin a Siangtho ka Pa aw, nang leh kei pumkhat ihih mah bangin amaute zong pumkhat ahihna dingun na vangliatna tawh hoihtakin na kem in. 
			</verse>
			<verse book="43" chapter="17" verse="22">Nang leh kei pumkhat ihih mah bangin amaute zong pumkhat a suah theihna dingun keima tungah na hong piak pianzia mah amaute tungah ka pia hi.    
			</verse>
			<verse book="44" chapter="1" verse="4">Amaute tawh a omkhawm laitakin amah in amaute kiangah, "Jerusalem khua panin paikhia kei unla, note kiangah ka hong gensa ka Pa' hong kamciam thu na ngak un.
			</verse>
			<verse book="44" chapter="2" verse="33">Amah in Pasian' taklamah omna dongin liatna ngah a, ama tungah Pasian in a ciamsa Khasiangtho zong a ngahkhin hi. Tu laitaka na muh na zak uh nate pen kote tungah a hong piak tua Khasiangtho a hihi.
			</verse>
			<verse book="44" chapter="10" verse="38">Nazareth khuami Zeisu tungah Pasian in Khasiangtho leh vangliatna pia a, Pasian in a ompihna hangin tua Zeisu in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uhhi. 
			</verse>
			<verse book="45" chapter="1" verse="2-4">Pasian in kamsangte tung tawnin hih Lungdamna Thu a gensa hi a, Laisiangtho sungah a omsa thu a hihi. 3 Tua thu pen eite' Topa Zeisu Christ ahi ama Tapa' thu a hihi. Tua Tapa pen leitung silesa lam panin David' suan hi a, 4 Khasiangtho thu lamsangah ci lehang misite lak panin vangliatna tawh a thawhsak kikna hangin Pasian' Tapa ahihna thu Pasian in a kilangsak hi.
			</verse>
			<verse book="45" chapter="8" verse="9">Note sungah Pasian' Khasiangtho hong om nak leh nomau pumpi deihna bangin gamta loin Khasiangtho deihna bangin na gamta ding uhhi. Christ lungsim a neilote Christ tawh kipawllo hi.
			</verse>
			<verse book="45" chapter="10" verse="9">Zeisu pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uh leh hotkhiatna na ngah ding uhhi.
			</verse>
			<verse book="45" chapter="14" verse="17-18">Banghang hiam cihleh Pasian' Ukna pen nek leh dawn tawh a kisai thu hilo a, Khasiangtho hangin i ngah Pasian' deih bangin gamtatna, kilemna, lungdamna, cihte hizaw hi. 18 Hih bang danin Christ' na a sem mite in Pasian lungdamsak a, mite zong a lungkimsak uhhi.
			</verse>
			<verse book="46" chapter="2" verse="10-11">Ahi zongin Pasian in a Khasiangtho tawh eite tungah tua thusim a hong langsak hi. Tua Khasiangtho in na khempeuh kankhia a, Pasian' ngimna a ki-imcip a thutawng dongtakin a kankhia hi. 11 Mihing khat' ngaihsutna pen ama lungsim bek mah in a theih mah bangin Pasian' Khasiangtho bek mah in Pasian' thu a cingin a thei hi.
			</verse>
			<verse book="46" chapter="6" verse="11">Note pawlkhat, tua bangin na gamta uhhi. Ahi zongin note pen i Topa Zeisu Christ leh i Pasian' Khasiangtho hangin mawhna panin a hong kisiangsak khinsa, Pasian' tungah a kipiasa, Pasian tawh a kipawlsa mite na hi uhhi.
			</verse>
			<verse book="46" chapter="8" verse="6">eite-a' dingin Pasian khat bek, Pa khat bek a om hi. Ama-a' dingin i nuntaknapa, na khempeuh a piangsakpa a hihi. Eite tungah nuntakna a hong pia, na khempeuh a piangsak Topa Zeisu Christ khat bek a om hi.
			</verse>
			<verse book="46" chapter="12" verse="4-6">Tu-in siamna a nam tuamtuam om a, ahi zongin a hong pia Khasiangtho a kibang a hihi. 5 Nasepna a nam tuamtuam om a, ahi zongin a na i sepsak Topa a kibang a hihi. 6 Nasepna ding siamna a nam tuamtuam om a, ahi zongin septheihna ding siamna a hong pia Pasian a kibang a hihi.
			</verse>
			<verse book="47" chapter="1" verse="21-22">Christ sungah kote leh note a hong kipsakpa, leh nasem dingin kote a hong sawlpa pen Pasian a hihi. 22 Amah in eite pen ama-a' ihihna ciamtehna eite tungah hong bawl a, ama-a' ihihna leh eite tungah a hong piakding na khempeuh a hong pia takpi ding ahihna a kitelna dingin eite' lungsim sungah Khasiangtho a hong mapiak hi.
			</verse>
			<verse book="47" chapter="3" verse="17">Hih lai munah Topa a cih pen Khasiangtho hi a, Topa' Khasiangtho a omna mun peuhpeuhah suahtakna om hi.  
			</verse>
			<verse book="47" chapter="13" verse="14">Topa Zeisu Christ hong hehpihna thupha, leh Pasian' hong itna, leh Khasiangtho tawh kikholh theihna, note khempeuh tungah hong tung ta hen.
			</verse>
			<verse book="49" chapter="1" verse="17">i Topa Zeisu Christ' Pasian ahi, a minthang Pa Pasian in note tungah Khasiangtho hong pia-in, tua Khasiangtho in note tungah lungpilna hong pia-in, note in Pasian na theihna dingun note tungah Pasian hong kilatsakna dingin thu ka hong ngetsak niloh hi.
			</verse>
			<verse book="49" chapter="2" verse="18">Christ hangin Jew mi leh Gentail mi ahi eite khempeuh, Khasiangtho huhna tawh Pa Pasian kiangah i paithei hi.
			</verse>
			<verse book="49" chapter="2" verse="22">Note zong midangte tawh kigawmin ama tungah na kilam uh a, Khasiangtho-in Pasian a ten'na ding inn na suak uhhi.
			</verse>
			<verse book="49" chapter="4" verse="4-6">A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Khasiangtho zong khat bek mah a neikhawm ihi hi. 5 Topa khat bek, upna khat bek, tuiphumna khat bek mah a zangkhawm ihi hi. 6 Mi khempeuh' Pa ahi Pasian khat bek om a, mi khempeuh' Topa hi-in, na khempeuh hih kimin, mun citengah a om hi.
			</verse>
			<verse book="50" chapter="2" verse="5-8">Note in Zeisu Christ lungsim puakzia na nei un. Tua lungsim puak zia in: 6 Zeisu Christ in Pasian' pianzia nei napi-in, Pasian tawh a kizakim theihna dingin thathanghat thu a suang kei hi. 7 Amah kiniamkhiat tawm zaw a, nasem lim a hong puazaw hi. Mihing bangin amah hong kibawl a, mihing teekteek mah a hong sun hi. 8 Amah hong kiniamkhiat tawm a, singlamteh tung nangawnah sihding a ut hi.
			</verse>
			<verse book="51" chapter="1" verse="15-16">Christ pen a kimu theilo Pasian' lim hi a, a kipiangsak khempeuh lakah tapa upa pen a hihi. 16 Vantung leh leitungah a om na khempeuh, kha thu tawh kisai vangliatna, tote, mi ukte, aana neihnate-a kipan a kimuthei hita leh a kimu theilo hita leh na khempeuh, Pasian in amah zangin a piangsak hi. Leitunga kipanin huihlakah a om khempeuh dongin, Pasian in Christ-a' dingin amahmah zangin a piangsak hi. 
			</verse>
			<verse book="51" chapter="2" verse="9">Banghang hiam cihleh mihing hong suahna sungah Christ in Pasian' pian'zia khempeuh a kimtakin nei aa,
			</verse>
			<verse book="56" chapter="3" verse="6-7">Pasian in eite hong Hon Zeisu Christ hangin eite tungah a kicing takin Khasiangtho hong pia ahih manin, 7 ama hong hehpihna hangin Pasian tawh kilemin i lamet nuntak tawntungna a ngah thei ihi hi.
			</verse>
			<verse book="58" chapter="9" verse="14">tawntung Khasiangtho hangin Pasian tungah a cingtaak biakpiakna dingin Christ in a piak ama sisan in na tam semkhia zozaw ding a, a nungta Pasian' na i septheihna dingin bangmahin a kimanglo nasepna panin ama sisan in i lungsim hong siangsak ding hi.
			</verse>
			<verse book="60" chapter="1" verse="2">Pa Pasian in ama ngimnasa bangin note hong teel a, note in Zeisu Christ' thu mangin, ama sisan tawh siangthona a ngahdingin a Khasiangtho tawh note mi siangtho-in a hong bawl hi. Note tungah hehpihna leh nopsakna thupha hong tam tun' semsem ta hen.
			</verse>
			<verse book="60" chapter="1" verse="11">Christ in gimna thuakin, tua khit ciangin minthan'na a ngahna ding thu Khasiangtho in a gen ciangin, amaute sungah a om tua Christ' Khasiangtho in kua a cihna hi a, bang hun ciang hi ding hiam, ci-in a kankan uh pen tuhun thu a gen a hihi.	
			</verse>
			<verse book="62" chapter="2" verse="22-23">Tua ahih leh zuau thugen i cihte kuate ahi hiam? Zeisu pen Christ hilo hi, a cite a hihi. Hih bangin thugente pen Christ' Gal hi a, amaute in Pa leh Tapa a nihin nial uhhi. 23 Tapa a nialte in Pa zong a nial hi a, Tapa a sangte in Pa zong a sang a hihi. 
			</verse>
			<verse book="62" chapter="5" verse="7-8">Hih thu-ah teci a pang thum om a, 8 tuate pen Kha, tui, leh sisan ahi uhhi. Hih thumte' teci pan'na kibang kim hi.
			</verse>
			<verse book="65" chapter="1" verse="20-21">Ahi zongin ka it note ahih leh a siangtho na upna uhah na kip semsem unla, Khasiangtho vangliatna tawh thu na ngen un. 21 I Topa Zeisu Christ in a hong hehpihna tawh nuntak tawntungna hong piakding na ngakkawmun Pasian' itna sungah na kip un.
			</verse>
			<verse book="66" chapter="5" verse="6-7">Tua upate' huamsung, ganhing lite leh kumpi tokhom kikalah Tuuno a ding ka mu hi. Tua Tuuno pen a kigo lumsa tawh kibang a, leitung khempeuhah a kisawlkhia, Pasian' khate' lim ahi ki sagih leh mittang sagih a nei hi. 7 Tua Tuuno va pai a, tokhom tungah a tupa in a taklamah a tawi laizial a va la hi.

			</verse>
		</category>
		<category id="121">
			<verse book="1" chapter="22" verse="17-18">Nang thupha kong pia taktak ding a, na suanlekhakte vana aksite leh tuipi gei-a sehnel bangin tampi ka phasak ding hi. Na suanlekhakte in amau' galte' khuapite luah ding uh a, 18 na suanlekhakte thupha ka piak bangin, leitung minam khempeuh in thupha a ngahna dingun hong ngen ding uhhi. Banghang hiam cihleh nang in ka thu na mang hi," a ci hi.
			</verse>
			<verse book="2" chapter="19" verse="5">Tua ahih ciangin tu-in note in ka thu mangin ka thuciamna na zuih uh leh mite khempeuh lak panin note pen keima mi na hi ding uhhi. Banghang hiam cihleh leitung khempeuh keima-a' hi a,
			</verse>
			<verse book="2" chapter="23" verse="21-22">Amah thudonin ama aw ngai unla, amah lehdo kei un. Banghang hiam cihleh amah in note' thu palsatna hong maisaklo ding hi. Banghang hiam cihleh keima min tawh nasem a hihi. 22 "Ahih hangin note in ama aw limtakin ngai-in keima gen bangin na gamtat uh leh na galte uh' tungah gal ka hi ding a, na langte uh' tungah lang ka hi ding hi.
			</verse>
			<verse book="3" chapter="26" verse="3-4">"Note in ka thukham zui-in, ka thupiaknate mangin tuate na sep uh leh, 4 keimah in note tungah guahtui a hunin kong pia ding a, leitang in an hong piangsakin, lo-a kungte in amau' gah gah ding uhhi.  
			</verse>
			<verse book="4" chapter="20" verse="7-9">{ Topa } in Moses kiangah, 8 "Ciangkhut la-in, nang leh na sanggampa Aaron in mihonte khawm unla, suangpi in amau' muhin tui a piak ding sawl un. Tua bangin mihonte leh amau' ganhingte tui na ngahsak ding uhhi," a ci hi. 9 Moses in zong { Topa' } thupiak bangin ciangkhut a la hi.
			</verse>
			<verse book="5" chapter="4" verse="1">"Tu-in Israel-te aw, note nungta-in, { Topa, } na pate uh Pasian in note hong piak leitangah va pai-in na luah theihna dingun note kong hilh thukhamte leh ngeina kipte don unla zui un.
			</verse>
			<verse book="5" chapter="4" verse="39-40">Tua ahih ciangin tunga om vantung hita leh nuai-a om leitung hita lehah { Topa } pen Pasian ahihna thu tuni-in thei unla, na lungsim uhah ciamteh un; kuamah dang omlo hi. 40 Tua ahih ciangin note leh note' khita na tate uh tungah thu hong nuamin, { Topa } na Pasian un a tawntunga hong piak gam sungah na khan' uh na sausak theihna dingun tuni-a no kiangah kong gen ahi ama thukhamte leh a thupiakte na zui ding uhhi," a ci hi.
			</verse>
			<verse book="5" chapter="5" verse="33">Note nungta-in, nuamsa-in na luah ding uh leitangah sawtpi na nuntakna dingun { Topa } na Pasian un note hong thupiakna lampi khempeuh na tawn ding uhhi.
			</verse>
			<verse book="5" chapter="6" verse="18">{ Topa' } hong ciamsa bangin note' mai panin na langte khempeuh uh nawhkhiatna tawh na pu na pate uh tungah piak dingin { Topa } in a ciamsa leitang hoih note in na luah theihna ding uh leh note na nopsak theihna dingun { Topa' } muhna-ah a man leh a hoih nate na sem ding uhhi.
			</verse>
			<verse book="5" chapter="11" verse="1">"Tua ahih ciangin { Topa } na Pasian uh itin ama hong thuhilhna, a thukhamte, a ngeina kipte, a thupiakte na zui tawntung ding uhhi.
			</verse>
			<verse book="5" chapter="11" verse="13">"{ Topa } na Pasian uh itin, na lungsim khempeuh uh leh na nuntakna khempeuh uh tawh ama na na sepna dingun tuni-a kong gen ama thupiaknate na zuih uh leh,
			</verse>
			<verse book="5" chapter="28" verse="1">"Note in { Topa } na Pasian uh thu mangin, tuni-a kong gen ama thupiakna khempeuh limtakin na zuih uh leh { Topa } na Pasian un leitung minam dangte khempeuh sangin a lianzaw-in note hong bawl ding hi.
			</verse>
			<verse book="5" chapter="28" verse="9">"Note in { Topa } na Pasian uh hong thupiaknate zui-in ama lampi na tot uh leh amah in note tungah hong ciamsa bangin ama-a' dingin a siangtho mi dingin { Topa } in note hong kipsak ding hi.
			</verse>
			<verse book="5" chapter="28" verse="13-14">Note in tuni-a kong thugente limtakin zuihna tawh { Topa } na Pasian uh thupiaknate mangin, tuni-a no kong thupiakna kammalte panin, pasian dangte' na semin a bia dingin na pial kei nak uh leh, { Topa } in a makai-in note hong bawl ding a, mi' nung zui-in hong bawllo ding hi. Tunglam bekah na kah ding uh a, na nuaikiat ngei kei ding uhhi.
			</verse>
			<verse book="6" chapter="1" verse="8">Hih thukham laibu na mangngilh ngei kei ding hi. A sunga kigelh thute khempeuh tawh kizui-in na gamtat theihna dingin sunlezanin na lungngaingai ding hi. Tua hi leh na ma vang ding a, na nasep tangtung ding hi.
			</verse>
			<verse book="6" chapter="5" verse="6">Banghang hiam cihleh amaute in { Topa' } thu a ngaihlohna hangun Egypt panin a hong paikhia minam bup, galhang mite a sih khit dong kum sawmli sung sehnel gamah Israel mite lam pai uhhi. { Topa } in amau' tungah a piak dingin a pu a pate tungah a ciamsa bawngnawi leh khuaizu tui bangin a luan'na leitang a muhsak lohna ding thu amaute tungah { Topa } kiciam hi.
			</verse>
			<verse book="6" chapter="22" verse="2-5">amaute kiangah, "{ Topa' } nasem Moses in note hong thupiak khempeuh zui-in, keimah in note kong thupiakna khempeuhah ka thu na hong mang khin uhhi. 3 Tuni dong hih hun saupi sung na sanggamte uh na nusia kei uh a, { Topa } na Pasian uh hong sawlna limtakin zuih ding na ngaihsun uhhi. 4 Tu-in { Topa } na Pasian un amaute tungah a ciamsa bangin na sanggamte uh tawlngakna pia hi. Tua ahih ciangin { Topa' } nasem Moses in note hong piak Jordan galkhat, note' neihsa a omna leitang na inn uhah note ciah un. 5 { Topa' } nasem Moses in note hong piak thupiakna leh thukham ahi, { Topa } na Pasian uh it ding, ama lampi khempeuh zuih ding, ama thupiakte zuih ding, amah belh ding, leh na lungsim khempeuh uh leh na nuntakna khempeuh uh tawh ama na na sep ding uh limtakin ngaihsun un," a ci hi. 
			</verse>
			<verse book="9" chapter="15" verse="22">Tua ciangin Samuel in, "{ Topa } in meihal biaknate leh biakpiaknate { Topa' } thu man' ding zahin deih ahi hiam? En in, biakpiakna sangin thu man' ding hoihzaw a, tuutal thaute sangin thu ngaih ding hoihzaw hi. 
			</verse>
			<verse book="12" chapter="5" verse="12-14">Israel tuite khempeuh sangin Damaskas gama om Abana leh Farpar gun tuite hoihzaw hilo ahi hiam? Tuate' sungah kisilin siang theilo ding ka hi hiam?" a ci hi. Tua ahih ciangin amah kihei-in paikhia hi. 13 Ahih hangin a nasemte a nai-ah hong pai-in ama kiangah, "Ka topa aw, kamsangpa in na lian khat a sem dingin hong sawl hi leh sem ding hilo na hi hiam? Tua ahih ciangin amah in nang kiangah, ‘Kisil in la siang in,’ hong cih ciangin na hih ding bangzah ta-in kilawmzaw hilo ahi hiam?" a ci uh hi. 14 Tua ahih ciangin Pasian mipa' kamgen bangin amah paisukin Jordan gun sungah sagihvei kidiah hi. Tua ciangin a cilesa naupangno cilesa bangin a ngei bangkikin amah a siang hi.
			</verse>
			<verse book="12" chapter="18" verse="6">Banghang hiam cihleh amah in { Topa } kiptakin len hi. Amah zuihna panin kihemkhia lo a, { Topa } in Moses tungah a gen thupiaknate a zui hi.
			</verse>
			<verse book="15" chapter="7" verse="10">Banghang hiam cihleh Ezra in { Topa' } thukham sinin zuih ding, leh Israel mite a hilh dingin amah kipia hi. 
			</verse>
			<verse book="19" chapter="18" verse="44">Ka thu a zak phetun amaute in hong mang pah uh a, gamdang mite in kei hong mai-et uhhi.
			</verse>
			<verse book="19" chapter="76" verse="11">{ Topa } na Pasian' tungah na thuciamnate uh pia unla, tuate khempeuh zui un. Leitung kumpite sangin a kihtakhuai zaw, uliante' lungsim a niamkhiat, zahtak ding ahipa' tungah, ama kiimah a om mi khempeuhte in letsong puak ta uh hen!
			</verse>
			<verse book="19" chapter="99" verse="7">Amah in meii khuampi sung pan amaute tungah thu gen a, ama teci pan'nate leh amah in amaute tungah a thukham piakte amaute in a zui uhhi.
			</verse>
			<verse book="19" chapter="103" verse="20">Ama thugen a ngai, ama thu bangin a sem no a thahat, no ama vantung mite aw, { Topa } phat un.
			</verse>
			<verse book="19" chapter="111" verse="10">{ Topa } zahtakna pen pilna kipatna a hihi. Ama thupiak a zuite khempeuh tungah thukhen siamna a pia hi. Amah phat tawntung ding a hihi.
			</verse>
			<verse book="19" chapter="119" verse="2">Ama thuhilhnate zui-in, a lungsim khempeuh uh tawh amah zongin, khialhna zong bawlloin, ama lampi a zuite, thupha ngah a hihi.
			</verse>
			<verse book="19" chapter="119" verse="5">Nangma ngeina kipte zuihna-ah ka gamtatna kip ta hen.
			</verse>
			<verse book="19" chapter="119" verse="30-31">Thuman lampi ka teel khin a, na biakna ngeina kipte ka deih hi. 31 { Topa } aw, na thuhilhnate ka pom hi. Kei hong zahhuaisak kei in.
			</verse>
			<verse book="19" chapter="119" verse="44">Nangma thu tatsat loin ka zui ngitnget ding hi.
			</verse>
			<verse book="19" chapter="119" verse="47-48">Banghang hiam cihleh ka deih nangma thupiakna zuih ding nuam ka sa hi. 48 Keima deih ahi na thupiakte ka zahtak a, na ngeina kipte ka lungngaingai ding hi.
			</verse>
			<verse book="19" chapter="119" verse="59-60">Ka gamtatnate ka ngaihsun a, na ngeinate zuih ding ka kiciam hi. 60 Kei kinawhin, na thupiakte zuih ding ka zekai kei hi.
			</verse>
			<verse book="19" chapter="119" verse="100-102">Khanghamte sangin thu ka telzaw hi. Banghang hiam cihleh na thuhilhnate ka zui hi. 101 Na thu ka zuih theihna dingin gamtatsia khempeuh ka pelh hi. 102 Nangmah in hong hilh khin na hih manin na biakna ngeina kipte panin kei ka pial kei hi.
			</verse>
			<verse book="19" chapter="119" verse="112">Nangma ngeina kipte ka sih mateng a zui tawntung dingin ka lungsim ka khensat hi.
			</verse>
			<verse book="19" chapter="119" verse="129">Na thuhilhnate lamdang pha mahmah a, ka lungsim khempeuh tawh tuate ka zui hi.
			</verse>
			<verse book="19" chapter="119" verse="134">Nangma thuhilhte ka zuih theihna dingin hong nengniamte' kiang pan kei hong honkhia in.
			</verse>
			<verse book="19" chapter="119" verse="168">Na thuhilhnate leh na ngeina kip omte khempeuh hoihtakin ka zui a, ka gamtatna khempeuh nangmah in na hong mu hi.
			</verse>
			<verse book="19" chapter="143" verse="10">Keima Pasian na hih manin nangma deih bangin a gamta dingin kei hong hilh in. Kei hong hehpih in la, lam phei-ah hong kha in.
			</verse>
			<verse book="20" chapter="1" verse="8-9">Ka ta aw, na pa' hong thuhilhna hoihtakin zui in la, na nu' hong thugente ngai in. 9 Tua thuhilhnate in na gamtat hong hoihsak ding a, kizepna lukhu leh kizepna khi bangin hong etlawmsak ding hi.
			</verse>
			<verse book="20" chapter="3" verse="1-2">Ka ta aw, kong thuhilhte mangngilh kei in la, kong thugente phawk tawntung in. 2 Kong thuhilhte in na khan' hong sausak ding a, hong daupaisak ding hi.
			</verse>
			<verse book="20" chapter="6" verse="20">Ka ta aw, na pa' hong gen bangin gamta in la, na nu' hong thuhilhnate mangngilh kei in.
			</verse>
			<verse book="20" chapter="10" verse="8">Mipilte in thuhilhna mang a, a hai paute in lungkhamna tuak hi.
			</verse>
			<verse book="20" chapter="10" verse="17">Kihilhna man'na nuntak lampi zuihna hi a, hilhna man' noplohna lampi lauhuai zuihna a hihi. 
			</verse>
			<verse book="20" chapter="12" verse="1">Pilna a deihte, kithuhilh ding ut uh a, kitai ding utlohna pen haina a hihi.
			</verse>
			<verse book="20" chapter="13" verse="13">Thu kihilh ding utlohna pen siat ding utna hi a, thu kihilhna zuihna pen lungnopna a hihi. 
			</verse>
			<verse book="20" chapter="13" verse="18">Thukihilhna a zuilo mi in zawn'na leh mindaina ngah a, thukihilhna a zui mi in minphatna leh pahtawina a ngah hi.
			</verse>
			<verse book="20" chapter="15" verse="5">A pa' hilhna a ngai nuamlote mihai hi a, hilhna a mang nuamte mipil a hihi. 
			</verse>
			<verse book="20" chapter="15" verse="10">A gamta khial mite nakpi takin kithuhilh a, thukihilhna a mang nuamlote in sihna thuak ding uhhi.
			</verse>
			<verse book="20" chapter="15" verse="32">Kihilh ding a utlote amahmah a kisusia hi a, kithuhilh ding a utte pil semsem ding hi.
			</verse>
			<verse book="20" chapter="16" verse="20">Thuhilhna a mang mite a ma vang ding a, { Topa } a muang mite a lung dam ding hi.
			</verse>
			<verse book="20" chapter="19" verse="20">Thu kigente ngai-in hong kihilhte mang lecin mailamah na pil ding hi.
			</verse>
			<verse book="21" chapter="12" verse="13">Hih thute khempeuh banah gen ding thu khat bek om hi. Mihing hong kipian'sakna a thu bulpi pen in: Pasian zahtakna leh a thupiakte man'na a hihi.
			</verse>
			<verse book="23" chapter="1" verse="19-20">Note in utna lungsim nei-in thu na man' nak uh leh lei pana piang a gah hoihte na ne ding uhhi. 20 Ahih hangin note in kei hong nialin na hong lehdo uh leh namsau in note hong vatmai ding hi. Banghang hiam cihleh { Topa } in hih thu gen khinzo hi," a ci hi.
			</verse>
			<verse book="24" chapter="7" verse="23">Ahih hangin, ‘Ka thu hong mang un; tua hi leh note' Pasian ka hi ding a, note pen ka mite na hi ding uhhi. Note-a' dingin a hoihzawkna dingin na khempeuhah kong thupiak bang na zui un,’ ci-in thu ka pia zaw hi.
			</verse>
			<verse book="33" chapter="6" verse="8">Mun khempeuhah a om no mihingte aw, { Topa } in a hoih nate hong gen khinzo hi. { Topa } in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian' thu man' ding a hihi.
			</verse>
			<verse book="39" chapter="2" verse="2">Na gamtatna uh tawh kei nong zahtak ding uhhi. Ka thugente ngailoin, thupi takin na lak kei uh leh note tungah samsiatna ka hong tungsak ding a, siampi hihna tawh na ngah uh thuphate tungah samsiatna ka tungsak ding hi. A taktakin ci lehang, note in ka thupiaknate thupi laklo na hih manun na thupha ngahte uh tungah samsiatna ka tungsakzo hi.
			</verse>
			<verse book="39" chapter="4" verse="2">Ahi zongin ka thu a hong mang note tungah dikna ni hong taang ding a, tua in nizang bangin note tungah cidamna hong tun' ding hi. Bawng khumna panin a kikhah bawngnote bangin suakta-in nuam na sa ding uhhi.
			</verse>
			<verse book="40" chapter="9" verse="9">Tua lai mun panin Zeisu a paikhiat ciangin siahdongpa Matthew a zumah tu-in a om mu a, "Hong zui in," a cihleh amah zong dingin a zuipah hi.
			</verse>
			<verse book="40" chapter="21" verse="6">Nungzuite gel zong Zeisu sawl bangin va pai uhhi.
			</verse>
			<verse book="41" chapter="2" verse="14">Tua bangin a paina-ah Alfeas tapa Levi, a siahdon'na zumah tu-in a om a mu hi. Zeisu in ama kiangah, "Kei hong zui in," a ci hi. Levi zong dingin Zeisu' nung a zuipah hi.
			</verse>
			<verse book="42" chapter="6" verse="46-48">"Banghangin, ‘Topa aw, Topa aw,’ hong ci napi-in ka hong gente zuilo na hi uhhiam? 47 Ka kiangah hong pai a, ka thuhilhna za-in a zuite khempeuh pen kua tawh kibang hiam cihleh, 48 suang tungah inn lamin, a khuamkua ding suangsung thukpi tak to-in a phutpa tawh kibang hi. Tui a khan' ciangin tui in tua inn a nawk hangin limtakin kilam ahih manin susia zolo hi.
			</verse>
			<verse book="42" chapter="10" verse="27">Amah in, "Na Topa Pasian na lungsim khempeuh, na nuntakna khempeuh, na hatna khempeuh, leh na pilna khempeuh tawh na it in la, nangmah na ki-it bangin na vengte na it in," ci-in kigelh hi, ci-in a dawng hi.
			</verse>
			<verse book="42" chapter="11" verse="28">Ahi zongin Zeisu in, "Pasian' thu za-in a zuite hamphazaw lai hi," ci-in a dawng hi.
			</verse>
			<verse book="43" chapter="3" verse="36">Tua ahih manin Tapa a um mi peuhmah nungta tawntung ding a, Tapa' thu a manglote in nuntak mulo ding a, amaute tungah Pasian heh tawntung ding hi," a ci hi.
			</verse>
			<verse book="43" chapter="5" verse="30">"Keima thu guak tawh ka hihtheih bangmah omlo hi. Pasian' hong genna bang bekin thu ka khen hi. Keima ut bangin semloin kei hong sawlpa' deih bangin sem ka hih manin ka thukhenna thuman hi.
			</verse>
			<verse book="43" chapter="8" verse="31">Tua ahih manin amah a um Jew mite kiangah Zeisu in, "Ka thuhilhnate na zuih paisuak nak uh leh ka nungzui taktakte na hi ding uhhi.
			</verse>
			<verse book="43" chapter="8" verse="51">A mantakin ci lehang, keima thuhilhna a zui peuhpeuh si nawnlo ding hi," ci-in a dawng hi. 
			</verse>
			<verse book="43" chapter="13" verse="17">Hih thu thei-in na zuih uh leh na lung uh nuam mahmah ding hi.
			</verse>
			<verse book="43" chapter="14" verse="15">Tua ciangin Zeisu in, "Kei na hong it uh leh ka thupiakte zong na zui ding uhhi.
			</verse>
			<verse book="43" chapter="14" verse="21">Keima thupiakte sangin a zuite in keimah hong it ahi uhhi. Kei hong it mite pen ka Pa in zong it ding a, keimah in zong itin amaute tungah ka kilang ding hi," a ci hi. 
			</verse>
			<verse book="43" chapter="14" verse="23">Zeisu in, "Kei hong itte in ka thu zui ding uhhi. Ka Pa in zong it ding a, ka nihun tua mite kiangah pai-in amaute tawh ka omkhawm ding uhhi.
			</verse>
			<verse book="43" chapter="14" verse="31">Ahi zongin leitung mite in Pa Pasian ka itna thu a theihna dingun Pa' vaihawmna bangbangin a gamta ding ka hihi. Tua ahih manin kithawi un; hih lai mun panin paikhia ta ni," a ci hi.
			</verse>
			<verse book="43" chapter="15" verse="10">Ka Pa' hong thupiakte zui-in ama itna sungah ka om mah bangin note in zong ka thupiaknate na hong zuih uh leh ka itna sungah a om na hi ding uhhi.
			</verse>
			<verse book="43" chapter="15" verse="14">Ka hong thupiak bangin na gamtat uh leh ka lawmte na hi uhhi.
			</verse>
			<verse book="43" chapter="17" verse="4">Nangmah in sepdingin na hong piak nasep khempeuh sem khinta ka hih manin leitungah na min a thangsak ka hihi.
			</verse>
			<verse book="44" chapter="5" verse="29">Ahi zongin Peter leh sawltak dangte in, "Mite' thu sangin Pasian' thu ka mangzaw ding uhhi. 
			</verse>
			<verse book="45" chapter="1" verse="5">Minam khempeuh in ama thu umin a zuihtheihna dingun Christ hangin sawltak nasep sep theihna ding hamphatna thu Pasian in Christ' na sepna dingin kote a hong pia hi.
			</verse>
			<verse book="45" chapter="2" verse="13">Thukham zakna bek hangin Pasian tawh kipawlna a piang hilo a, thukham sunga Pasian' genna bangin a gamtate bek Pasian tawh a kipawl thei a hihi.
			</verse>
			<verse book="45" chapter="6" verse="16-17">Mi khatpeuh' thu a mang dingin ama khutsungah na kipiak uh ciangin a thu na mante uh' sila na hi uhhi. Mawhna na bawl uh leh sihna a thuak ding na hi uh a, thumangin na om uh leh Pasian tawh pawlkhat a suak ding na hi uhhi. 17 Nidangin silate bangin mawhna' thu a mang hinapi-in, tu-in note tungah a hong kipia thuhilhna kipte, na lungsim khempeuh uh tawh zui na hih manun Pasian tungah i lungdam mahmah hi.
			</verse>
			<verse book="45" chapter="8" verse="14">Pasian' Khasiangtho in a makaih mite, Pasian' tate ahi uhhi.
			</verse>
			<verse book="45" chapter="8" verse="28">Ama deihna bang a sem dingin Pasian in a hong sap, amah a it eite-a' dingin na khempeuh a hoihlamin piangsak hi, ci-in i thei hi.
			</verse>
			<verse book="45" chapter="13" verse="1">A kuamah peuh in hong ukte' thu na mang ciat un. Banghang hiam cihleh Pasian' thukimpih lohin kuamah in ukna thu neilo hi; ukna thu nei i cih mite pen Pasian' koih mite a hihi. 
			</verse>
			<verse book="46" chapter="11" verse="2">Note in kei hong phawk tawntungin ka hong hilh thu khempeuh zui na hih manun ka hong phat mahmah hi.
			</verse>
			<verse book="47" chapter="10" verse="5">Mite' ngaihsutna a manlote ka thalnial gawpzo uh a, Pasian' thu theihna ding a khaktan thei nate ka susiagawp uh a, mi khempeuh' ngaihsutna zo gawpin Christ' thu a mang dingin ka bawl uhhi.
			</verse>
			<verse book="48" chapter="5" verse="16">Note kiangah ka hong gen thu in: Khasiangtho' hong sawlna bangin gamta unla, na pumpi uh utna bangin gamta kei un.
			</verse>
			<verse book="49" chapter="2" verse="10">Eite a hong bawlpa pen Pasian hi a, Zeisu Christ tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite' omzia dingin a na ngaihsut kholhsa a hihi.
			</verse>
			<verse book="49" chapter="5" verse="6">Hih bang mawhnate i bawl hangin phamawh kei, ci-in a mawk gen mite' khemsa-in ta kei un. Pasian thu mangloin hih bangin a gamta mite in Pasian' hehna a thuak ding uh a hihi.
			</verse>
			<verse book="49" chapter="5" verse="21">Christ na zahtakna uh hangin na thu uh na kimang tuak un. 
			</verse>
			<verse book="49" chapter="6" verse="1-2">Tate aw, na nu na pate uh thu na man'ding uh Christian ngeina hi a, ahi ding mah a hihi. 2 Thupiakna a lian khat in, "Na nu leh na pa zahtak in," cihna hi a, khapna thu tawh kizom pahin, "Zahtak lecin nang-a' dingin thu hong hoihin, leitungah na khan' a sau ding hi," na ci pah hi.
			</verse>
			<verse book="49" chapter="6" verse="5">Silate aw, launa leh lin'na tawh na leitung tote uh thu mang unla, Christ' na na sep uh mah bangin lungsim takpi tawh na na sepsak un.
			</verse>
			<verse book="50" chapter="2" verse="12">Tua ahih ciangin ka hong it sanggamte aw, note tawh ka hong omkhawm lai-in ka thu na hong man' tawntung uh mah bangin, tu-in note tawh ka hong omkhawm loh hun ciangin zong ka thu na hong man' ding uh thupizaw lai hi. Pasian kihtakna leh zahtakna tawh na ma uh nawt unla, amah in note hong hotkhiatna thu a cingtaak suaksak un.
			</verse>
			<verse book="51" chapter="3" verse="20">Tate aw, na nu na pate uh thu man' tawntung ding pen na Christian nasep uh a hihi. Tua bang thuman'na in Pasian lungdamsak hi. 
			</verse>
			<verse book="51" chapter="3" verse="22">Silate aw, thu khempeuhah na leitung topa uh thu na mang un. Amau' hong pahtak ding deihna tawh a hong muhsung bekin a hoih tatte hi kei unla, Topa na zahtakna uh hangin lungsim tak tawh gamta un.
			</verse>
			<verse book="54" chapter="6" verse="14">I Topa Zeisu hong kilatkik Ni dongin paubaan'na leh mawhsakna om hetloin nang hong kipia thute na zui in.
			</verse>
			<verse book="56" chapter="3" verse="1">Na mite in hong uk kumpite leh aana neite' thu mangin, thuhoih khempeuh a sem dingin a kigingsa-in a om ding uh phawksak in la,
			</verse>
			<verse book="58" chapter="5" verse="8-9">Amah, Pasian' Tapa hinapi-in a thuakna tawh thumang ahih theihna ding a na kisin hi. 9 Tua bangin a cingtaak mi a suahkhit ciangin ama thu a mang mite khempeuh-a' dingin tawntung hotkhiatna a kipatna hong suak a,
			</verse>
			<verse book="58" chapter="11" verse="7-8">Noah in zong a upna hang mah tawh mailama thupiang ding a muh theihlohpi mahin Pasian' thugenna na mang a, teembaw khat bawlin a innkuanpihte tawh na suakta hi. Hih bangin a gamtatna tawh leitung midangte a mawh ahihna kilangsak a, a upna hangin mihoih hihna thu Pasian kiang panin a ngah hi. 8 Pasian in ama tungah piakdingin a ciam leitangah Abraham a pai dingin a sap lai-in Abraham in Pasian' sapna a man'na pen a upna hang mah a hihi. A paina ding mun nangawn theilopi-in a gam leh a lei nusia-in a dingkhia hi. 
			</verse>
			<verse book="58" chapter="13" verse="17">Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uhhi. Amaute' thu mang le uh cin a nasepna uhah lungdam mahmah ding uh a, mang kei le uh cin dahpipi-in na sem ding uhhi. Dahpipi-in a nasepna uh note-a' dingin zong phattuamna a om tuan hilo hi. 
			</verse>
			<verse book="59" chapter="1" verse="23">Mi khat in thu a zak bek tawh maisakin a zakna bangin a zuih kei leh limlangah a maitang a ki-en mipa tawh kibang bek hi.
			</verse>
			<verse book="59" chapter="2" verse="10">Mi khatpeuh in thukham dang khempeuh a zuih hangin khat a khialh nak leh a vekpi-in a khial mah a hihi.
			</verse>
			<verse book="59" chapter="2" verse="20">Lawmte aw, gamtatna in a zuilo upna pen a hawmpi ahihna thu ka hong lak ding hi.
			</verse>
			<verse book="59" chapter="2" verse="24">Tua ahih manin, mi khatpeuh in a upna bek tawh hiloin, a sepna tawh a kizuih ciangin Pasian tawh kipawl theihna ngah pan ahihna thu na thei uhhi.
			</verse>
			<verse book="59" chapter="4" verse="7">Tua ahih manin Pasian' thu na mang un. Dawimangpa na nial un. Nial le uh cin no kiang panin taikhia ding hi.  
			</verse>
			<verse book="60" chapter="1" verse="2">Pa Pasian in ama ngimnasa bangin note hong teel a, note in Zeisu Christ' thu mangin, ama sisan tawh siangthona a ngahdingin a Khasiangtho tawh note mi siangtho-in a hong bawl hi. Note tungah hehpihna leh nopsakna thupha hong tam tun' semsem ta hen.
			</verse>
			<verse book="60" chapter="1" verse="14-15">Pasian' thu na mang unla, na theih nailoh uh hun lai-in na gamtat ngei uh bangin na gamta nawn kei un. 15 Note a hong sampa a siangtho ahih mah bangin note zong na gamtatna khempeuh uhah na siangtho un.
			</verse>
			<verse book="60" chapter="2" verse="14">a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh' thu ahi zongin na mang un.
			</verse>
			<verse book="60" chapter="2" verse="18">Nasemte aw, na tote uh thu na mang un. A thudik a migi na tote bek uh a zahtak hiloin a gilo na tote uh thu zong na mang un. 
			</verse>
			<verse book="60" chapter="5" verse="5">Tua mah bangin no khangnozaw deuhte in zong a khanghamte' thu na mang un. Laisiangtho in, "Pasian in a kiphasak mite nial a, a kiniamkhiat mite a hehpih hi," a cih mah bangin na vekpi-un kiniamkhiatna puan bangin silhin, khatlekhat na na kisepsak un.
			</verse>
			<verse book="62" chapter="2" verse="5-6">Ahi zongin ama thu a zui mite pen Pasian a itna a kicingtaak taktak mi a hihi. Hihbangin i gamtat leh Pasian tawh a kipawl taktak ihihna i thei hi. 6 Pasian tawh ka kipawl hi, a ci mi khempeuh, Zeisu Christ a gamtat bangin a gamtat ding a hihi.
			</verse>
			<verse book="62" chapter="2" verse="17">Leitung nate leh leitung deihnate a beibei ding hita a, ahi zongin Pasian' deihna bangin a gamta mite pen kip tawntung ding hi.
			</verse>
			<verse book="62" chapter="3" verse="22">Ama thupiaknate zui-in ama lungkimna dingin gamta ihih manin ama kiang panin i nget peuhpeuh i ngah hi.  
			</verse>
			<verse book="62" chapter="5" verse="2-3">Pasian itin ama thupiakte i zuihna tawh Pasian tate a it ihihlam i kithei ding hi. 3 Pasian i it ciangin ama thupiakte a zui ihi hi. Eite-a' dingin ama thupiakte zuihding a haksa lua hilo hi. 
			</verse>
			<verse book="63" chapter="1" verse="6">Itna thu ka hong gen ciangin Pasian' thupiakte zuiding cihna a hihi. A kipat cila kipan na zaksa uh ahi hih thupiakna pen na khan' tawntungun zui-in itna na nei ta un.
			</verse>
			<verse book="63" chapter="1" verse="9">Christ' thuhilhna zuiloin a khengvalin a pai mite pen Pasian tawh a kipawllo a hihi. Ahi zongin a thuhilhna a zuite pen Pa Pasian leh a Tapa tawh a kipawl ahi uhhi.
			</verse>
			<verse book="66" chapter="14" verse="12">Pasian' thupiakna zui-in Zeisu tungah a citak Pasian' mite-a' dingin thuakzawhna kisam hi.
			</verse>
			<verse book="66" chapter="22" verse="7">Zeisu in, "Kei a hong pai baihta ding ka hihi. Hih laibu sunga kigelh thu a zui mite mi hampha ahi hi," a hong ci hi.

			</verse>
		</category>
		<category id="122">
			<verse book="1" chapter="18" verse="27">Abraham in thu gen leuleu a, "En in, leivui leh vut bang ahi lel keimah in { Topa' } tungah thu kong gen ngamna hong maisak in.
			</verse>
			<verse book="2" chapter="34" verse="28-29">Tua lai-ah sun sawmli leh zan sawmli sung { Topa } tawh Moses om a, tua hun sungteng anletui a ne kei hi. Amah in suangpeek tungah thuciamna kammalte ahi thupiak sawmte a gelh hi. 29 A khutsungah thuciamna suangpeek nih tawh Sinai Mual tung panin Moses hong paisuk ciangin, Pasian tawh amah kiho khin ahih manin a maitang vun a taan' lamtak Moses in theilo hi.
			</verse>
			<verse book="10" chapter="3" verse="35">Tua ciangin ni a omlai-in anne dingin David a zol dingin mi khempeuh hong pai uh a, ahih hangin David kiciamin, "Ni a tum matengin an ahi a, na khat peuhpeuh ahi zongin ka ciap taak leh Pasian in kei hong dawm kei ta hen!" a ci hi.
			</verse>
			<verse book="11" chapter="3" verse="10">Solomon' thungetna in { Topa } lungkimsak hi.
			</verse>
			<verse book="11" chapter="19" verse="8">Tua ciangin amah tho a, an ne-in tui dawn a, tua an thahatna tawh Pasian' mual Horeb ciangdong sun sawmli leh zan sawmli sung a pai hi.
			</verse>
			<verse book="13" chapter="4" verse="10">Jabez in Israel Pasian tungah thu ngen a, "Kei thupha hong pia-in ka gamgi hong keeksak in. Kei hong ompih in la, siatna khatpeuh in kei hong gimsak lohna dingin hong kem in," a ci hi. Tua ciangin Pasian in ama ngetna pia hi.
			</verse>
			<verse book="14" chapter="7" verse="1">Solomon a thunget a tawp ciangin, vantung panin meikuang hong paisukin meihal biakna leh biakpiaknate kangtum a, tua ciangin { Topa' } minthan'na vang biakinn sung hong dim hi.
			</verse>
			<verse book="14" chapter="7" verse="14">keima minin a kisam ka mite amau mahmah kiniamkhiatin, thu ngenin ka mai hong zong a, amau' gitlohnate panin a kihei uh leh, keimah in vantung panin ka za ding a, amaute' khialhna maisakin a leitang uh ka hoihsak kik ding hi. 
			</verse>
			<verse book="15" chapter="10" verse="6">Tua ciangin Pasian' biakinn panin Ezra paikhia-in Eliashib' tapa Jehohanan' omna inndei-ah pai-in tua lai-ah a giak hi. Salsuahna pan a hong ciahkik mite' khialhna hangin dah ahih manin amah in an leh tui ne zolo hi.
			</verse>
			<verse book="19" chapter="4" verse="1">A thuman ka Pasian aw, ka hong sap ciangin hong dawng in. Gimna ka thuak ciangin nopsakna nong pia hi. Kei hong hehpih in la, ka thungetna hong za in. 
			</verse>
			<verse book="19" chapter="5" verse="3">{ Topa } aw, zingsang simin ka aw nong za a, zingsang simin nangma-a' dingin biakna bawlin kong ngak hi.
			</verse>
			<verse book="19" chapter="18" verse="6">Ka gimna-ah { Topa } ka sam a, ka Pasian' tungah huhna ngenin ka kiko hi. Amah in a biakinnpi panin ka aw hong za a, amah ka kohna aw in ama bilte va banto hi.
			</verse>
			<verse book="19" chapter="19" verse="14">{ Topa, } ka belh suangpi leh keimah hong tankhiapa aw, ka kammal leh ka lungsim ngaihsutnate nangma muhna-ah a san'huai suaksak ta in!
			</verse>
			<verse book="19" chapter="27" verse="4">{ Topa' } tung panin na khat ka ngen khin a, tua ngenin ka zon' ding pen: { Topa' } inn sungah ka khan' tawntungin om ding, { Topa' } hoihna et ding leh ama biakinn sungah thu dot dingte a hihi.
			</verse>
			<verse book="19" chapter="31" verse="5">Nangma khutsungah keimah kong ki-ap hi. { Topa, } a thuman Pasian aw, keimah na hong hon ding hi.
			</verse>
			<verse book="19" chapter="34" verse="17">Huhna a ngen dingin thumante a kiko ciangin { Topa } in za a, a haksatna khempeuh panun amaute a honkhia hi.
			</verse>
			<verse book="19" chapter="37" verse="5">{ Topa } tungah na vai teng ap in. Amah muang in; amah in hong sem ding hi.
			</verse>
			<verse book="19" chapter="42" verse="8">{ Topa } in sun tawntungin a itna kip hong lak a, zan hun ciangin nuntakna a hong pia Pasian' tungah thungetna la ka sa hi.
			</verse>
			<verse book="19" chapter="50" verse="15">Haksat hun ciangin keima tungah hong ko un. Note kong honkhia ding a, note in keima min nong thangsak ding uhhi," a ci hi.
			</verse>
			<verse book="19" chapter="55" verse="22">{ Topa } tungah na vangik nga in, amah in hong huh ding hi. Amah in mi thumante kilingsak ngeilo ding hi.
			</verse>
			<verse book="19" chapter="66" verse="17">Ama tungah huhna ngenin nakpi takin ka kiko a, lasakna tawh amah ka phat hi.
			</verse>
			<verse book="19" chapter="109" verse="4">Amaute ka itna, amaute-a' dingin thu ka ngetsakna nangawn amaute in hong thukna-in kei hong mawhsak uhhi.
			</verse>
			<verse book="19" chapter="118" verse="5">Ka cihmawhna-ah { Topa } ka sam a, { Topa } in hong dawngin mun tanzau-ah hong koih hi. 
			</verse>
			<verse book="19" chapter="139" verse="14">{ Topa, } ka belh suangpi leh keimah hong tankhiapa aw, ka kammal leh ka lungsim ngaihsutnate nangma muhna-ah a san'huai suaksak ta in!
			</verse>
			<verse book="19" chapter="141" verse="2">Ka thungetna pen na mai-ah paknamtui bangsak in la, ka khutte ka laptohna pen nitak biakpiakna bangsak in.
			</verse>
			<verse book="19" chapter="143" verse="1">{ Topa } aw, ka thungetna hong za in la, kong thumnate hong ngai in. Na thumanna leh na thutakna tawh kizui-in kei hong dawng in.
			</verse>
			<verse book="19" chapter="145" verse="18">Amah a sam mi khempeuh kiangah { Topa } nai om a, lungsim takpi tawh a sam mi khempeuh kiangah amah nai om hi. 
			</verse>
			<verse book="20" chapter="15" verse="29">{ Topa } in midikte' thungetna ngai a, migilote' thungetna thudonlo hi.
			</verse>
			<verse book="20" chapter="28" verse="9">Mi khat in thukham a zuihnop kei leh ama thungetna nangawn Pasian in zakthadahhuai sa hi.
			</verse>
			<verse book="23" chapter="58" verse="4">Note in a kitawng ding, a kilai ding, gitloh gamtatin, khuttum tawh a kitum ding bekin an na tang uhhi. Hih bang lelin antan'na tawh na thungetna uh hong kingai ding ahi hiam?
			</verse>
			<verse book="23" chapter="58" verse="7-10">Na an uh a gilkialte tawh nekhawm un la, inn neilo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hilo na hi uhhiam? 8 Tua ciangin ka maipha pen phalvaktung hong bang ding a, note' tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi. 9 Tua ciangin nong thungetna uh ka hong pia ding a, nong sap uh ciangin ka hong dawng ding hi. Mi bawlsiatnate khawlin, mi simmawhna leh kam gilo na paunate uh na khawl uh a, 10 gilkial mite an pia-in, kisapna a nei mite tungah a kisapnate na piak uh leh na kimkot uha khuamial pen khuavak hong suak ding a, na lungzin'na uh nitaang hong bang ding hi.
			</verse>
			<verse book="23" chapter="65" verse="24">Amaute in hong sap ma-in ke'n ka dawng ding a, amaute in thu a gen laitakin ke'n ka za ding hi.
			</verse>
			<verse book="24" chapter="29" verse="12">Tua hun ciangin note in kei hong samin, hong pai-in thu nong ngen ding uh a, ke'n zong kong dawng ding hi.
			</verse>
			<verse book="24" chapter="33" verse="3">Kei nong sap leh kong dawngkik ding a, na theih ngei nailoh a ki-imcip thu lianpite kong gen ding hi. 
			</verse>
			<verse book="27" chapter="2" verse="23">Nang pen ka pu ka pate' Pasian na hi a, ka hong phat a, ka hong zahtak hi. Nangmah in pilna leh thahatna na hong piazo hi. Ka thungetna nong za a, kumpipa kianga ka gen ding thu nong lakzo hi," a ci hi.
			</verse>
			<verse book="27" chapter="6" verse="10">Tua bang thupiakna lai kihawmkhia khinzo ta hi, ci-in Daniel in a theih ciangin a inn-ah a ciah hi. A inn dawl tungnungah Jerusalem lam a nga tawlet thum a om hi. Tua laitakah tawlet hon'sa-in a hih ngei bangin khukdin'in ni khatin thumvei ta Pasian kiangah thu a ngen hi.
			</verse>
			<verse book="27" chapter="6" verse="18-20">Kumpipa a inn-ah ciahkik a, tua zan tawntung an ngawlin gualnopna zong a bawl kei hi. Tua zanin a ihmu thei peuhmah kei hi. 19 Zingsang khuavaktung phetin kumpipa tho-in humpinelkai kikhumna-ah a va paipah hi. 20 Humpinelkai kikhumna a tun' dektak laitakin aw ling kawmin, "Daniel, a nungta Pasian' nasempa! Thuman takin na biak tawntung na Pasian in humpinelkai kamsung panin a hong honkhia thei hiam," ci-in a kiko hi. 
			</verse>
			<verse book="27" chapter="9" verse="2-4">Amah kumpi a suah a kum masa kumin keimah Daniel in, { Topa } in kamsang Jeremiah tungah Jerusalem kum sawmsagih sung kisia ding hi, ci-in a genna thu ngaihsunin biakna laibute ka sim hi. 3 An ngawlin, puanhampi silhin, vut lakah tu-in, Topa' kiangah deih takin thu ka ngen hi. 4 { Topa } ka Pasian' kiangah thu ngenin ka mite' mawhna ka pulak hi. Keimah in, "Topa Pasian aw, nang na lian a, ka hong zahtak uhhi.Nang na thuman a, na thuciamna leh na thupiakna a mangte leh a hong itte a tawntungin na it hi. 
			</verse>
			<verse book="27" chapter="10" verse="12">Tua ciangin amah in, "Daniel aw, lau kei in. Kiniamkhiat dingin na lungsim na khensat masak pen ni-a kipan, tua thu na theihtheihna dingin Pasian in na thungetna a hong zazo hi. Na thungetna bang a hong pia dingin ka hong pai hi.
			</verse>
			<verse book="40" chapter="5" verse="44">Ahi zongin ke'n note kiangah kong genin-ah: Na galte uh na it unla, no hong bawlsiate-a' dingin thu na ngetsak un.
			</verse>
			<verse book="40" chapter="6" verse="6-8">Ahi zongin thu na nget uh ciangin na innsung uhah tumin kong khak unla, na muh theihloh uh na Pa uh kiangah na ngen un. Tua hi leh kuama muhlohin na gamtatna uh a hong mu na Pa un note' tungah thaman hong pia ding hi. 7 "Thu na nget uh ciangin i thunget sau leh Pasian in hong pia deuh ding hi, ci-in a ngaihsun Gentail mite bangin khiatna a nei tumlo kam tampi na luilui kei un. 8 Tua na thunget ma nangawnun na Pa un note' kisapna teng hong theikhin ahih manin Gentail mite na bang kei un. 
			</verse>
			<verse book="40" chapter="6" verse="9-13">Tua ahih manin, thu na nget uhciang hibangin na ngen un:  "Vantung aa om kote Pa aw, nangma Min siangtho tahen. 10. Na Gam hong piang tahen. Vantungah na deihna a kicin mah bangin, leitungah kicing tahen. 11 Tuni aa ka khamkhop ding uh an hong pia in. 12 Kote tungah hong mawhte ka maisak uh bangin, kote' mawhna zongh hong maisak ta in. 13. Khemna hong thuaksakkei in. Gilopa kiang pan hong hon khia in", ci-in thu na ngen un.  (HCN)
			</verse>
			<verse book="40" chapter="6" verse="9-13">Tua ahih manin thu na nget uhcaingin hih bangin na ngen un: "Vantungah a om kote’ Pa aw, na min siangtho hong kiphat tahen. 10 Na ukna hun hong tung henla, vantungah nangma deihna bangin a kigamtat mah bangin leitungah zongh kigamta tahen. 11 Tuni aa ka nek ding uh an hong pia in. 12 Mi dangte’ hong mawhna ka maisak uh mah bangin kote’ mawhna zongh hong maisak ta in. 11 Ze-etna haksa hong thuaksakkei inla, a gilopa’ kiang pan hong honkhia in" ci-in na ngen ding uhhi." (PuKKT)
			</verse>
			<verse book="40" chapter="6" verse="9-13">Tua ahih manin thu na nget uh ciangin hih bangin na ngen un: ‘Vantunga om kote' Pa aw, na min siangtho kizahtak hen. 10 Na ukna hun hong tung hen la, vantung bangin leitungah zong na deih bangin kigamta hen. 11 Nisim khamkhop an hong pia in. 12 Kote tungah a hong mawhte mawh maisakna ka neih bangun ko' mawhna zong hong maisak in. 13 Ze-etna lian hong thuaksak ke'n. Gilo' kiang pan hong honkhia in,’ (Uk zawhna, vangliatna, minthan'na, na nei tawntung hi. Amen.) ci-in na ngen ding uhhi. (TDM)
			</verse>
			<verse book="40" chapter="6" verse="9-13">Note in hih bangin thu na ngen un: "‘Vantunga om kote Pa aw, nangma min kisiangthosak ta hen; 10 na gam hong tung ta hen, vantungah na deihna a kihih bangin, leitung ah zong kihih ta hen. 11 Ka nisim an uh tu ni-in ko hong pia in. 12 Ko tunga hong bate ka maisak uh bangin, kote leibate hong maisak ta in. 13 Zia-etna sungah hong pi kenla, gilopa panin hong hukhia in.’ e ci un. (ZIV)
			</verse>
			<verse book="40" chapter="6" verse="9-13">Tua ahih manin hih bangin thu na ngen un, Vantung aa om kote Pa aw, Na min siangtho kizahtak hen. 10 Na kumpigam hong piang tahen. Vantung ah na deihna a kisep mah bangin, leitung ah zongh kisem tahen. 11 Tuni aa ka nek ding uh an hong pia in. 12 Ko tung aa hong khialte ka maisak uh bangin, kote’ khialhna zongh hong maisak ta in. 13 Ze-etna sungah hong lutsakkei inla, gilopa kiang panin hong honkhia in. Banghang hiam cihleh ukzawhna, vangliatna leh minthanna, nang aa ahi tawntung hi. Amen. (ZSV)
			</verse>
			<verse book="40" chapter="7" verse="7-8">"Ngen un; na nget uh leh hong kipia ding hi. Zong un; na zon' uh leh na mu ding uhhi. Kongkhak na kiu un; na kiuh uh leh hong kihon ding hi. 8 Banghang hiam na cih uh leh a ngente khempeuh in ngah ding uh a, a zongte khempeuh in mu ding uh a, a kiute khempeuh-a' ding kong kihon ding hi.
			</verse>
			<verse book="40" chapter="7" verse="11">Note mihoihlo hinapi-in na tate uh tungah na hoih piakding ngaihsun thei na hih uh leh vantungah a om na Pa un a ngen mite tungah na hoihte hong piazaw mahmah ding hilo ahi hiam? 
			</verse>
			<verse book="40" chapter="17" verse="21">Thungetna leh antan'na tawh lobuang, thudang tawh hih bangte kihawlkhia theilo hi," ci-in a dawng hi.  
			</verse>
			<verse book="40" chapter="18" verse="19-20">Leitungah note nih thukimin na nget uh na khat peuhpeuh, vantungah a om ka Pa in hong pia ding hi. 20 Banghang hiam cihleh keima minin mi nih leh thum bek nangawn a kikhopna peuhpeuhah kei ka om hi," a ci hi. 
			</verse>
			<verse book="40" chapter="21" verse="22">Upna na neih nak uh leh na nget peuhpeuh uh na ngah ding uhhi," a ci hi. 
			</verse>
			<verse book="40" chapter="26" verse="36">Tua ciangin Zeisu a nungzuite tawh Gethsemane a kici munah pai-in amaute kiangah, "Hua lamah pai-in thu ka va nget kal sungteng hih lai-ah na om un," a ci hi.
			</verse>
			<verse book="40" chapter="26" verse="41">Ze-etna-ah na puk khaklohna dingun thu ngen un. Lungsim in ze-etna nang nuam napi-in pumpi in nangzolo hi," a ci hi. 
			</verse>
			<verse book="41" chapter="9" verse="28-29">Innsungah Zeisu a tumkhit ciangin a nungzuite in, "Banghangin kote in dawi hawlkhia theilo ka hi uhhiam?" ci-in a dongsim uhhi. 29 "Thungetna simloh a dang in hih bangte hawlkhia theilo hi," ci-in Zeisu in a dawng hi. 
			</verse>
			<verse book="41" chapter="11" verse="24-25">Tua ahih manin note kiangah kong genin-ah: Na khat peuhpeuh na nget uh ciangin ngah ding ci-in um un; tua hi leh na nget peuhpeuh uh na ngah ding uhhi. 25 Thungen dingin na din' uh ciangin midang tungah na hehna uh a om khat peuhpeuh maisak un; tua hi leh vantungah a om na Pa un note' mawhna hong maisak ding hi. 
			</verse>
			<verse book="42" chapter="4" verse="2">Dawimangpa in ni sawmli sung a ze-et hi. Tua hun sung Zeisu in bangmah nelo a, tua ze-etna hun a bei ciangin a gil kial mahmah hi.
			</verse>
			<verse book="42" chapter="5" verse="16">Ahi zongin gamdaihna munah Zeisu paikhia-in thu a ngen hi.
			</verse>
			<verse book="42" chapter="6" verse="12">Ni khat, thungen dingin mualtungah Zeisu pai a, zan tawntung Pasian kiangah thu ngenin a om hi.
			</verse>
			<verse book="42" chapter="6" verse="28">No hong phuisamte thupha na pia unla, no hong bawlsiate-a' ding thu na ngetsak un. 
			</verse>
			<verse book="42" chapter="9" verse="16-17">Tua ciangin Zeisu in anlum nga leh ngasa tawn nih la-in vantung lam nga a, Pasian tungah lungdamna ko-in balnen a, mite tungah a lui dingin a nungzuite tungah a pia hi. 17 Mi khempeuh in ne-in a khamkhit uh ciangin, a nungzuite in a kikhamval teng khawm uh a, paipel sawmlenih a dim hi.
			</verse>
			<verse book="42" chapter="11" verse="1-4">Khat vei, Zeisu in mun khatah thu a ngen hi. A thunget a mankhit ciangin a nungzuite khat in, "Topa aw, Johan in a nungzuite a hilh bangin kote zong thungetzia hong hilh in," a ci hi. 2 Zeisu in amaute kiangah, "Hih bangin na ngen ding uh hi: ‘Pa aw, na min siangtho kizahtak hen la,—- na Ukna hun hong tung ta hen. 3 Nisim khamkhop an hong pia in. 4 Kote tungah a hong mawhte mawh maisakna ka neih bangun ko' mawhna zong hong maisak in. Ze-etna lian hong thuaksak ke'n,’ ci-in na ngen ding uh hi," a ci hi.
			</verse>
			<verse book="42" chapter="11" verse="9">Tua ahih manin note kiangah kong cihin-ah: Ngen un; na ngah ding uhhi. Zong un; na mu ding uhhi. Kiu un; kongkhak hong kihon ding hi.
			</verse>
			<verse book="42" chapter="11" verse="13">Note mihoihlo hinapi-in na tate uh tungah a hoih piakding theithei na hih uh leh, vantunga om na Pa un a ngente tungah Khasiangtho piazaw kan ding hilo ahi hiam?" a ci hi. 
			</verse>
			<verse book="42" chapter="18" verse="1-3">Tua ciangin amaute in thu ngen tawntungin a lungkiat ngeilohna ding uh a hilh nopna-in Zeisu in a nungzuite kiangah thugentehna khat gen a, 2 "Khuapi khat sungah Pasian a zahtaklo, mi zong a donlo thukhen mang khat a om hi. 3 Tua khuasung mahah meigong numei khat zong om a, ama kiangah hong pai tawntungin, ‘Ka thu uh hong khensak in,’ ci-in a thum tawntung hi.
			</verse>
			<verse book="42" chapter="24" verse="30">Amaute tawh anne dingin a tut ciangin Zeisu in anlum la a, Pasian tungah lungdamna a kohkhit ciangin balnenin amaute a pia hi.
			</verse>
			<verse book="43" chapter="9" verse="31">Pasian in thukham a palsat mite' thu ngailo a, amah bia-in, ama deih bangin a gamta mite' thu ngai hi, ci-in ko ka thei uhhi.
			</verse>
			<verse book="43" chapter="14" verse="13-14">Tapa' hangin Pasian' pianzia a kilat theihna dingin keima min paulamin na hong nget khempeuh uh ka hong pia ding hi. 14 Keima min paulamin na hong nget nak uh leh ka hong pia ding hi," a ci hi. 
			</verse>
			<verse book="43" chapter="15" verse="7">Kei tawh na hong kizop uh a, note sungah ka thu a om nak leh na deih peuhpeuh uh hong ngen le uh cin hong kipia ding hi.
			</verse>
			<verse book="43" chapter="15" verse="16">Note in kei na hong teel kei uh a, ahi zongin keimah in note ka hong teel a, note va pai-in a kimang tawntung ding gah a gah dingin ka hong seh hi. Tua ahih manin keima min suangin Pa kiangah na nget peuhpeuh uh hong pia ding hi.  
			</verse>
			<verse book="43" chapter="16" verse="26-27">Tua hun hong tun' ciangin, Pa Pasian kiangah ka hong ngetsak ding hi, ka hong ci nawn kei ding a, nomau mahmah in ka min suangin Pa kiangah na ngenpah ding uhhi. 27 Banghang hiam cihleh note in kei hong itin, Pa kiang panin a hong pai ka hihna thu um na hih manun Pa mahmah in note hong it ahihna hang a hihi.
			</verse>
			<verse book="44" chapter="1" verse="14">Numeite, Zeisu' nu Mary, leh Zeisu' naute tawh thungen khawm dingin a kikhawm zelzel uhhi.
			</verse>
			<verse book="44" chapter="2" verse="42">Amaute in sawltakte tung panin thu sinin amaute tawh kikhawl uh a, amaute tawh an nekhawmin, thu zong a ngenkhawm uhhi.
			</verse>
			<verse book="44" chapter="4" verse="24">A lawmte un hih thu a zak uh ciangin a vekpi-un lungsim kikhatin Pasian' kiangah thu ngen uh a, "Van leh lei, tuipi tuineu leh a sunga om khempeuh a piangsak Topa aw, 
			</verse>
			<verse book="44" chapter="10" verse="9">A zingciangin Joppa khua-ah amaute a tun'dektak laitakun, thungen dingin sun laitakin innkhumzangah Peter a kahto hi.
			</verse>
			<verse book="44" chapter="10" verse="30">Kornelias in, "Tuni tawh sim tuma ni li lai-in tubang hun nitak nai thum laitakin ka inn-ah thungenin ka om hi. Tua bangin thungenin ka om laitakin puanpak mahmah a silh mi khat ka mai-ah hong dingvat a,
			</verse>
			<verse book="44" chapter="12" verse="5">Tua ahih manin thong sungah Peter kikhum a, ahi zongin pawlpi mite in lungsim takpi tawh ama-a' dingin Pasian kiangah thu a ngetsak uhhi.
			</verse>
			<verse book="44" chapter="12" verse="12">Hih thu a phawk khit ciangin Johan Mark nu Mary' inn-ah a pai hi. Tua lai-ah mi tampi kikhawmin thu a na ngen uhhi.
			</verse>
			<verse book="44" chapter="13" verse="3">Amaute in zong an tangin, a lu tung uhah a khut uh nga-in thu a ngetsak khit uh ciangin a kuankhia sak uhhi.
			</verse>
			<verse book="44" chapter="16" verse="25-26">Zankim laitakin Paul leh Silas in Pasian kiangah thu ngenin la sa uh a, thongkia dangte in amau' thungetna leh lasaknate a ngai uhhi. 26 Thakhatin nakpi takin zin hong ling a, thonginn a bulpi dongin a lokgawp hi. Thakhatthu-in thong kongkhak khempeuh kihong a, thongkiate a kikhihna sikkhau khempeuh a kiphelkhia hi.
			</verse>
			<verse book="44" chapter="20" verse="36">Paul in hih bangin a kam vaikhak a man khit ciangin a vekpi-un khukdin' uh a, Paul in thu a ngen hi.
			</verse>
			<verse book="45" chapter="8" verse="26-27">Tua ahih manin eite bangzahin ginalo hita lehang eite a hong huh dingin Khasiangtho a hong pai hi. Eite in a kilawm bangin thunget ding nangawn i thei kei a, ahi zongin Khasiangtho mah in tauna tawh eite-a' dingin a hong thumsak hi. 27 Khasiangtho in Pasian' deihna tawh kizui-in Pasian' mite-a' dingin hong thumsak ahih manin mihingte' lungsimtawng thu a thei Pasian in Khasiangtho' ngaihsutna a thei hi. 
			</verse>
			<verse book="45" chapter="10" verse="1">Sanggamte aw, i mipihte in hotkhiatna a ngahna ding deihsakin lungsim takpi tawh Pasian kiangah thu ka ngetsak hi.
			</verse>
			<verse book="45" chapter="10" verse="11">Laisiangtho in, "Amah a um mi peuhmah tavailo ding hi," ci hi. 12 Banghang hiam cihleh Jew mi leh Gentail mi a kideidanna omlo ahih manin Topa pen mi khempeuh' Topa hi kim a, ama kiangah a ngen khempeuh tungah thupha tampi tak a pia hi. 
			</verse>
			<verse book="45" chapter="10" verse="13">Laisiangtho in zong, "Topa tungah huhna a ngen khempeuhte in hotkhiatna a ngah ding uhhi," ci hi.
			</verse>
			<verse book="45" chapter="12" verse="12">Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un.
			</verse>
			<verse book="45" chapter="12" verse="14">No a hong bawlsia mite, Pasian in thupha a piakna dingin thu ngetsak unla, tua bang mite samsia loin thupha piazaw un.   
			</verse>
			<verse book="46" chapter="7" verse="5">Thungetna-in hun na zattheihna dingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note' pumpi' deihna hangin Satan' ze-etna sungah na pukkhak lohna dingun a ngeina bangin lupkhawm ding kipan kik un.
			</verse>
			<verse book="46" chapter="14" verse="16-17">Na lungsim bek tawh Pasian tungah lungdamna na koh ciangin kikhopna sungah a om midangte in bangci-in nang' thungetna, "Amen," hong cihpih thei ding ahi hiam? Nangma thungette a theihtheihna ding uh bangmah omlo hi. 17 Pasian tungah lungdam ko-in na thungetna a hoih mahmah hangin midangte in bangmah phattuamna ngah hetlo hi.
			</verse>
			<verse book="47" chapter="6" verse="2">Banghang hiam cihleh Pasian in, "A hunhoih a tun' ciangin note' hong ngetna ka hong ngai a, kong hotkhiat ni ding ciangin note ka hong huh hi," na ci hi. Tua hi a, tuhun pen a hunhoih hi a, tuhun pen hotkhiat ni hun hita hi. 
			</verse>
			<verse book="47" chapter="12" verse="8-9">Tua natna tawh ka kipelh theihna dingin Topa kiangah thumvei tak thu ka ngen hi. 9 Ahi zongin Topa in kei kiangah, "Na tha a nem ciangin keima vangliatna hat mahmah ahih manin nangma kisap na pen keima hehpihna hi bek hi," ci-in hong dawng hi. Tua ahih manin keima sungah Christ vangliatna hong omtheihna dingin lungdam takin ka thaneemna ka kisialhpih semsem hi.
			</verse>
			<verse book="49" chapter="3" verse="12">Amah tawh i kipawlna leh amah i muan'na hangin kimuang takin Pasian kiangah paitheihna ding hun i nei hi.
			</verse>
			<verse book="49" chapter="4" verse="26">Na heh uh ciangin, tua hehna hangin khialkha kei unla, a tawntungin heh paisuak kei un.
			</verse>
			<verse book="49" chapter="6" verse="18">Khasiangtho tawh kopin a tawntungin Pasian kiangah na kisapna khempeuh uh ngenin na thum unla, tatsat loin Pasian mi khempeuh-a' dingin thu na ngetsak un.
			</verse>
			<verse book="50" chapter="1" verse="3-4">Note ka hong phawk simin ka biak Pasian tungah ka lungdamna ka ko hi. 4 Note in lungdamna thu na zak ni uha kipanin tuni ciangdong, lungdamna thuhilh nasepna-ah kei na hong huhna uh hangin ka nuam mahmah a, note-a' dingin thu ka nget simin lungdam mahmahna tawh ka ngen tawntung hi.
			</verse>
			<verse book="50" chapter="1" verse="19">Note hong thungetsakna leh Zeisu Christ Khasiangtho huhna tawh suakta ding hi ing, ci-in thei ka hih manin ka lungdam hi. 
			</verse>
			<verse book="50" chapter="4" verse="6-7">Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. 7 Mihingte in a theihtel zawhloh Pasian' hong piak lungsim nopna in, Christ Zeisu tawh na kipawlna uh hangin note hong lungnuamsak ding hi. 
			</verse>
			<verse book="51" chapter="1" verse="3">Note in Christ Zeisu na muan'na uh leh Pasian' mite khempeuh na itna thu uh za ka hih manun note-a' ding thu ka hong ngetsak uh ciangin i Topa Zeisu Christ' Pa Pasian tungah lungdamna ka ko tawntung uhhi.
			</verse>
			<verse book="51" chapter="4" verse="2">Lungsim takpi tawh thu ngen tawntung unla, kidawm kawmin lungdamna tawh thu ngen un.  
			</verse>
			<verse book="52" chapter="5" verse="17-18">thu ngen niloh unla, 18 bangbang hong piang ta leh na lungdamna uh Pasian tungah ko tawntung un. Christ Zeisu tawh kipawlin na nuntakna sung uhah hih bangzia-in na om ding uh Pasian in a hong deih a hihi. 
			</verse>
			<verse book="52" chapter="5" verse="25">Sanggamte aw, kote-a' ding thu hong ngetsak un.
			</verse>
			<verse book="53" chapter="1" verse="11">Tua ahih manin ama hong sapna tawh a kilawm a kituak nuntakna na nuntak theihna ding uh leh ama vangliatna tawh a hoih na hihnop khempeuh uhhihzo-in, na upna uh hangin na khempeuh na zawhtheihna dingun Pasian kiangah thu ka hong ngetsak tawntung uhhi.
			</verse>
			<verse book="53" chapter="3" verse="1-5">Sanggamte aw, tu-in note lak mah bangin mun dangah zong Topa' thu manlang takin kizel pakin lungdam takin a kisan' theihna dingin kote-a' ding thu hong ngetsak un. 2 Mi khempeuh in thu um nailo uh ahih manin a gilo a siahuai mite panin Pasian in kote hong hotkhiatna dingin zong hong ngetsak un. 
			</verse>
			<verse book="54" chapter="2" verse="1-2">A masa penin kong gennop thu in: Mi khempeuh-a' dingin Pasian tungah ngetna, thungetna, thumna leh lungdam kohna na neih ding uh a hihi. 2 Eite nuamtakin omthei-in, biakna lungsim nei-in a kilawm takin i nuntak theihna dingin kumpite leh uliante-a' dingin thu na ngetsak un. 
			</verse>
			<verse book="54" chapter="2" verse="8">Mun khempeuhah a om pasal khempeuh in kuamah tawh kitotna leh lungsim kinopmawhna nei hetloin, lungsim siangtho tawh a khut uh lamin thu a nget ding uh ka deih hi.
			</verse>
			<verse book="54" chapter="4" verse="4-5">Pasian' bawlsa na khempeuh a hoih hi a, nialloin, lungdamna pulakin san' ding a hihi. 5 Pasian' thu leh thungetna hang tawh tuate a hoih a suak a hihi.	
			</verse>
			<verse book="54" chapter="4" verse="14">Kamsangte' thugennate leh upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in.
			</verse>
			<verse book="58" chapter="4" verse="16">Tua ahih manin a kisap hunin, eite a hong huhdingin hehpihna leh dikna thupha i ngahtheihna dingin, kimuan'na lungsim tawh hehpihna tokhom va zuan ciat ni.
			</verse>
			<verse book="58" chapter="5" verse="7">Leitungah mihingin Zeisu a omlai-in sihna panin amah a honkhia theiding Pasian tungah thu ngenin khitui naptui tawh thumin na kiko hi. 
			</verse>
			<verse book="58" chapter="10" verse="19-22">Tua ahih ciangin sanggamte aw, Zeisu hong sihna hangin Siangtho Pen Mun-ah ut utin luttheihna ding thu i neita hi. 20 Ama pumpi mahmah ahi dalna puan tawnin nuntakna lampi-ah i pai theihna dingin amah in lampi thak hong hon'sak hi. 21 Pasian' innsung a uk siampi lianpen zong i nei hi. 22 Tua ahih manin mawhna thu-ah kisuan'na lungsim om nawnloin, tui siangtho tawh i pumpi a kisawpsa-in muan'na leh lungsim takpi tawh Pasian kiang zuan ni.
			</verse>
			<verse book="59" chapter="1" verse="5-7">Pilna kisam na om uh leh Pasian kiangah ngen un. Mi khempeuh tungah Pasian dikin cingh mahmah ahih manin hong pia ding hi. 6 Ahi zongin na nget uh ciangin hong pia takpi ding hi, ci-in muan'na tawh na ngen un. A muanglah mite pen huih nun'na lam peuhah a kinil kawikawi tuihualte tawh kibang lel hi. 7 Tua bang mite, lungsim kip a neilo, a kineihkhem hi lel uh a, Topa kiang panin bangmah a ngah hetloh ding lamtak uh a theih ding uh a hihi. 
			</verse>
			<verse book="59" chapter="4" verse="2-3">Na na deih uh a, ahi zongin neilo na hih manun mi na thatnuam uhhi. Nate deihna lungsim na nei uh a, ahi zongin ngah zolo na hih manun kitawngin na kilailawh uhhi. Pasian kiangah na deih uh ngenlo na hih manun a ngahlo na hi uhhi. 3 Pasian kiangah na nget sun uh ciangin zong note' nopsakna ding bek ngenin, na ngaihsutna uh manlo ahih manin a ngahlo na hi uhhi.  
			</verse>
			<verse book="59" chapter="5" verse="13-16">Lungkhamna a thuak na om uh leh thu na ngen un. A lungdam na om uh leh phatna la na sa un. 14 A cina na om uh leh pawlpi upate sam un. Amaute in thu hong ngetsakin Topa min tawh sathau hong zut ding uhhi. 15 Upna tawh thu a kinget ciangin Topa in cinate noptuamsakin, damsak ding a, mawhna nei ahih leh zong a mawhna maisak ding hi. 16 Tua ahih manin na ci uh a damna dingin khatlekhat tungah na mawhna uh kipulakin thu na kingetsak ta un. Mihoihte' thungetna in vang nei a, na lianpi semzo hi. 
			</verse>
			<verse book="60" chapter="3" verse="12">Topa in a thuman mite mu a, amaute' thungetna pia tawntung hi. Ahi zongin a gamtatsia mite Topa in a langbawl hi," na ci hi.
			</verse>
			<verse book="60" chapter="4" verse="7">Na khempeuh a beina ding hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un. 
			</verse>
			<verse book="60" chapter="5" verse="7">Pasian in note hong kem ding ahih manin na lungkhamnate khempeuh uh ama kiang tun'pih un.
			</verse>
			<verse book="62" chapter="1" verse="9">Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi.
			</verse>
			<verse book="62" chapter="3" verse="22">Ama thupiaknate zui-in ama lungkimna dingin gamta ihih manin ama kiang panin i nget peuhpeuh i ngah hi. 
			</verse>
			<verse book="62" chapter="5" verse="14-16">Eite in ama deihna tawh kituakin i nget nak leh i nget khempeuh Pasian in hong piading hi, ci-in kimuan'na lungsim i nei hi. 15 Eite' ngetna khempeuh amah in na za hi, ci-in thei ihih manin ama kiang panin i nget khempeuh zong hong piading hi, ci-in i thei hi. 16 Mi khatpeuh in a Christian mipihte a sihna ding zah ciang a hilo mawhna a gamta a muh leh ama-a' dingin thu ngetsak ta hen. Ama thungetna bangin Pasian in a nuntakna suksaklo ding hi. Hih pen sihna zah ciang mawhna a hilote ka cihna a hihi. Ahi zongin sihna ding zah ciang ahi mawhna om a, tuate-a' ding ngetsak un, a ci ka hi kei hi. 

			</verse>
		</category>
		<category id="123"> 
			<verse book="1" chapter="13" verse="14-15">Ama kiang panin Lot a paikhiat khit ciangin { Topa } in Abram' kiangah, "Khuadak to in la, nangma omna panin leilu lam, leitaw lam, nisuahna lam, leh nitumna lam en in. 15 Banghang hiam cihleh na muh gam khempeuh nang leh na suanlekhakte kong pia paisuak ding hi.
			</verse>
			<verse book="1" chapter="22" verse="17">Nang thupha kong pia taktak ding a, na suanlekhakte vana aksite leh tuipi gei-a sehnel bangin tampi ka phasak ding hi. Na suanlekhakte in amau' galte' khuapite luah ding uh a,
			</verse>
			<verse book="1" chapter="25" verse="29-34">Khatvei Jacob in meh huanin a om laitakin gamlak a sa betna panin phukhong vei-in Esau hong ciah hi. 30 Esau in Jacob kiangah, "Gilkialin phukhong vei ka hih manin tua na meh san tawmkhat hong nesak in," a ci hi. (Tua ahih manin ama min Edom kici hi.) 31 Jacob in, "Na innluahza hong pia lecin ka meh kong pia ding hi," na ci hi. 32 Esau in, "A si ding ka hita hi; kei-a' dingin innluahza bangin kimang ding ahi hiam?" a ci hi. 33 Jacob in, "Kei' tungah hong kiciam masa in," a ci hi. Tua ahih ciangin ama tungah Esau kiciam a, Jacob' tungah a innluahza a zuak hi. 34 Tua ciangin Jacob in an leh bemeh Esau a pia hi. Esau in zong an ne-in tui a dawn khit ciangin a paina ding a zuan hi. Tua ahih manin Esau in a innluahza tua ciang bang bekin a ngaihsun a hihi. 
			</verse>
			<verse book="1" chapter="26" verse="12-14">Isaac in tua leitangah khai tuh a, tua kum mahin a zah za khat la hi. { Topa } in amah thupha pia a, 13 a neihsa kibehlaplap ahih manin a hau mahmah khat a suak hi. 14 Amah in tuuhon leh bawnghon, leh innkuan mi tampi nei a, Filistia mite in amah eng uhhi.
			</verse>
			<verse book="1" chapter="27" verse="28-29">Pasian in na tungah vantung daitui hong pia hen la, na lote hoihsak ta hen. An leh leenggahzu tampi hong pia ta hen. 29 Mite in nangma na hong sem hen la, minamte na mai-ah hong kun ta uh hen. Na sanggamte' tungah topa hi in la, na sanggamte' suanlekhakte, na mai-ah hong kun uh hen. Nang hong samsia peuhmah in samsiatna ngah hen la, thupha hong pia peuhmah in thupha ngah ta hen," a ci hi.
			</verse>
			<verse book="2" chapter="23" verse="25">Note in { Topa } na Pasian uh nong bia ding uh a, keimah in na an uh leh na tui uh thupha ka pia ding hi. Keimah in note' lak panin cinatna ka la khia ding hi. 
			</verse>
			<verse book="4" chapter="6" verse="24-26">‘{ Topa } in note thupha hong pia-in hong kem ta hen. 25 { Topa } in note tungah a maitang hong taangsakin note hong ompih ta hen. 26 { Topa } in note tungah a maipha hong pia hen la, note tungah nopsakna hong pia ta hen,’ ci-in thupha pia uh hen.
			</verse>
			<verse book="5" chapter="28" verse="1-5">"Note in { Topa } na Pasian uh thu mangin, tuni-a kong gen ama thupiakna khempeuh limtakin na zuih uh leh { Topa } na Pasian un leitung minam dangte khempeuh sangin a lianzaw-in note hong bawl ding hi. 2 { Topa } na Pasian uh thu na man' uh leh hih thuphate khempeuh note tungah hong tung ding hi. 3 "Khuapi sungah thupha ngah mi na hi ding uh a, lote-ah zong thupha ngah mi mah na hi ding uhhi. 4 "Note' sung pana piangte, leh na leitang uh pana piangte, leh na ganhing uh pana piang, na bawngte uh pungin na tuuhonte uh tungah thupha om ding hi. 5 "Na seengte uh leh na annel mekna kuangte uhah thupha om ding hi. 
			</verse>
			<verse book="5" chapter="28" verse="8">"{ Topa } in note' ansal tung leh na hihna khempeuh uhah thupha hong puak ding hi. { Topa } na Pasian un note hong piakna leitangah amah in note tungah thupha hong pia ding hi. 
			</verse>
			<verse book="5" chapter="28" verse="12">Note' leitangah ama hunin guah a zusak ding leh na sepna khempeuh uh thupha a pia dingin Topa in a na hoih kholna vantung note hong hon' ding hi. Note in minam tampite tungah leitawi na pia ding uh a, ahih hangin note in leitawi na la kei ding uhhi.
			</verse>
			<verse book="5" chapter="7" verse="13">Amah in note hong itin, tampi hong phasak ding hi. Amah in note tungah piak dingin na pu na pate uh tungah a ciam gam sungah note' suanlekhakte leh na gamsung panun a piangte, na an uh leh na leenggahzu uh leh na sathau uh, leh na ganhingte uh pungsakin, na tuulekeelno honte uh zong thupha pia ding hi.
			</verse>
			<verse book="5" chapter="30" verse="16">{ Topa } na Pasian uh itna, ama lampite totna, ama thupiaknate leh ama thukhamte leh ama ngeina kipte zuihna tawh, tuni-a no tungah kong gen ahi { Topa } na Pasian uh thupiaknate na man' uh leh, note nungta-in tampi na pha ding uh a, a luah dingin note na lutna uh leitang tungah { Topa } na Pasian un note thupha hong pia ding hi.
			</verse>
			<verse book="9" chapter="2" verse="8">Amah in leivui panin mizawngte phongto a, amah in a cimawhte a lungkhamna panun a phongto hi. Uliante tawh tukhawmsak a, minphatna ngahsak hi. Banghang hiam cihleh leitung khuampite { Topa}-a' hi a, tuate tungah amah in leitung pumpi a koih hi.
			</verse>
			<verse book="13" chapter="29" verse="12">Hauhna leh minphatna nangma kiang pan hong pai a, nangmah in na khempeuh tungah na uk hi. Na khutsungah vangliatna leh minthan'na om a, liatsakna ding leh thakhauhsakna ding na khutsungah om hi. 
			</verse>
			<verse book="14" chapter="7" verse="14">keima minin a kisam ka mite amau mahmah kiniamkhiatin, thu ngenin ka mai hong zong a, amau' gitlohnate panin a kihei uh leh, keimah in vantung panin ka za ding a, amaute' khialhna maisakin a leitang uh ka hoihsak kik ding hi.
			</verse>
			<verse book="18" chapter="22" verse="21">"Job aw, tu-in Pasian tawh kilem in la, amah galbawl nawn kei in. Tua hi leh amah in nang thupha hong pia ding hi. 
			</verse>
			<verse book="19" chapter="1" verse="1-3">Mi nuamsa i cihte pen migilote' thu a zuilo mi, mimawhte' gamtat bangin a gamtalo mi, mi a thusim lote tawh a kipawllo mi a hihi. 2 Ama nopsakna pen { Topa } thu sung bek mah hi a, sun leh zanin ama thu a ngaihsunsun mi a hihi. 3 Amah pen lui tuiluang gei-a a kisuan ama gah hunin gah a, a teh a vul ngeilo singkung tawh kibang hi. Ama hihna khempeuhah a ma pai mahmah hi.  
			</verse>
			<verse book="19" chapter="20" verse="4">Na lungsim' deihna amah in hong pia hen la, na geelna khempeuh hong tangtungsak ta hen!
			</verse>
			<verse book="19" chapter="23" verse="1-6">Topa in tuu bang aa kei hong cing Pa hi aa, bangmah ka kisamkei ding hi. 2 Lonona-ah kei hong lumsak aa, tui kiangah kei hong paipih hi. 3 Ka nuntakna tha hong dimsak aa, ama Min aa dingin thuman lampi-ah kei hong kha hi. 4 Sihna lim guam sung nangawn ka nawk hangin siatna ka kihtakei hi. Banghang hiam cihleh kei tawh nang nong omkhawm hi. Na molhtum leh na ciangkhut in kei hong lungmuang sak hi. 5 Ka galte omna mai-ah kei aa ding an nong lui hi. Ka lu sathau nong nilh aa, ka hai a dimlet hi. 6 Hoihna leh Hehpihna in ka khan tawntungin hong zui taktak ding aa, Topa' inn sungah ka om tawntung ding hi. (HCN)
			</verse>
			<verse book="19" chapter="23" verse="1-6">{ Topa } pen tuucin' bangin hong cing hi a, kisapna teng kicing ta hi. 2 Lo nona-ah hong lumsak a, tuidam kiangah hong paipih hi. 3 Thahatna thak kei hong guan' hi. A hong ciamsa mah bangin-ah lampi manah kei hong kha hi. 4 { Topa } aw, kei hong ompih na hih manin khuamial thukpi ka nawk hangin ka lau kei hi. Na molhtum leh na ciangkhut in kei hong hu hi. 5 Keima galte' muhna munah an nong lui hi. Thupi takin nong pahtawi a, keima hai zong dimlet ta hi. 6 Na hoihna leh nong itna in ka khan'tawnin a hong zuih ding tel takin-ah ka thei ta a, a tawntungin na inn sungah ka om ding hi. (TDM)
			</verse>
			<verse book="19" chapter="23" verse="1-6">TOPA in tuucin-a hong cingpa hi-a, bangmah ka kisam kei ding hi. 2 Lonona ah kei hong lumsak a, tuidam kiangah kei hong pi-in 3 ka hinna tha hong dim kik hi. Ama min hangin thumaanna lampite ah kei hong makaih hi. 4 Sihna e liim guam sung nangawn ka tawn zongin kei tawh omkhawm na hi manin siatna peuhmah ka kihta kei ding hi; na khetbuk le na ciangkhut in kei hong khamuangsak hi. 5 Ka galte ompi-in ka mai ah sabuai nong lui hi. Ka lu sathau nong nilh a; ka hai a dimlet hi. 6 Ka nuntak sung tawntung hoihna le itna in hong zui taktak dinga tuateh TOPA’ inn ah ka teng denta ding hi. (ZIV)
			</verse>
			<verse book="19" chapter="31" verse="19">Nang hong zahtakte-a' dingin na koihsa na hoihte, nang hong beelte-a' dingin mite' muhna-ah na bawl, nangma hoihna kicing a, mi khempeuh in thei uhhi.
			</verse>
			<verse book="19" chapter="34" verse="8">{ Topa } tawh kikhawl phot unla, ama hoihna thei un! Amah a beel mite mi lungdam ahi uhhi.
			</verse>
			<verse book="19" chapter="37" verse="3-4">{ Topa } muang in la, gamtat hoih in. Gam nuamah teng in la, thumanin om in. 4 { Topa } sungah lungkim in; amah in na deihna hong pia ding hi.
			</verse>
			<verse book="19" chapter="40" verse="4">{ Topa } a muang a, mi kiphasakte lamah a kiheilo, pasian manlote lamah a pialkhialo mi thupha ngah a hihi.   
			</verse>
			<verse book="19" chapter="41" verse="1-2">Mi genthei a khualte thupha ngah a hihi. { Topa } in haksatna hunah amaute honkhia ding hi. 2 { Topa } in amaute hu-in hingsak ding a, leitungah amaute thupha ngah mi kici ding hi. Amau' galte' khutsungah amaute pialo ding hi. 
			</verse>
			<verse book="19" chapter="67" verse="6-7">Leitang in ama hauhna gahkhia khinta a, Pasian, eima Pasian in eite thupha hong pia khin hi. 7 Pasian in eite thupha hong pia khin hi. Leimong dong mi khempeuhte in amah zahtak uh hen.
			</verse>
			<verse book="19" chapter="85" verse="12">{ Topa } in a hoih nate eite tungah hong pia ding a, i leitang in hauhna piangsak ding hi.
			</verse>
			<verse book="19" chapter="113" verse="7-8">Amah in leivui panin mizawngte laamto-in, ninphual panin mi cimawhte leh a lungkhamte domto a,8uliante tawh kikhawl sakin ama mite' ulianin a bawl hi. 	
			</verse>
			<verse book="19" chapter="119" verse="2">Ama thuhilhnate zui-in, a lungsim khempeuh uh tawh amah zongin, khialhna zong bawlloin, ama lampi a zuite, thupha ngah a hihi.
			</verse>
			<verse book="19" chapter="127" verse="2">Zingsangin tho baihin, gimpi-a nangma sepsa an na nek hakna zong a mawkna mah a hihi. Banghang hiam cihleh amah in ama itte tungah a ihmut sung nangawnun a pia hi.
			</verse>
			<verse book="20" chapter="3" verse="9-10">Na neihsa leh na anpalte tawh { Topa } zahtak in. 10 Tua hi leh na ansalte an tawh kidim ding a, beel dimletin leenggahzu na nei ding hi.
			</verse>
			<verse book="20" chapter="11" verse="18">Migilote in a man nei taktak bangmah ngahlo a, thumanin a gamtate in peelloin thaman hoih a ngah hi.
			</verse>
			<verse book="20" chapter="13" verse="22">Midikte in a tu a tate' luah ding gamh nei uh a, mawhneite' neihsate ahih leh midikte-a' ding hi lel hi.
			</verse>
			<verse book="20" chapter="16" verse="3">Na geelnate khempeuh { Topa } ap in; tua hi leh na geelna bangin tangtung ding hi.
			</verse>
			<verse book="20" chapter="16" verse="20">Thuhilhna a mang mite a ma vang ding a, { Topa } a muang mite a lung dam ding hi.
			</verse>
			<verse book="20" chapter="20" verse="7">Mi khat thumanin a hoihin a nuntak leh ama suanlekhakte mi hampha ahi uhhi.
			</verse>
			<verse book="20" chapter="21" verse="5">Limtakin ngaihsunin geelgeelna pen hauhna lampi hi a, nawhsa-in lopthop hihna pen zawn'na lampi a hihi.
			</verse>
			<verse book="20" chapter="21" verse="20">Mipilpa' innsungah neihlelam a dimin om a, ahi zongin mihaipa in a ngahzahzah zangkhia pah hi. 
			</verse>
			<verse book="20" chapter="28" verse="20">A citak mipa in thupha tampi ngah ding a, a hau baih nuam mipa in gim tuak pelmawh ding hi.
			</verse>
			<verse book="20" chapter="28" verse="25">A huaiham mi in kitotna piangsak a, { Topa } a muang mite mihau hi ding hi.
			</verse>
			<verse book="21" chapter="2" verse="26">Pasian in amah a lungdamsakte tungah pilna, theihna, leh lungdamna pia a, ahi zongin a hehpihhuai mimawhte ahih leh a sep bek sisakin, amau' thalawhsa khempeuh amah a lungdamsakte tungah a piaksak hi. Hih pen a mawknapi taktak, huihpi nungdelh bang bek a hihi.
			</verse>
			<verse book="23" chapter="54" verse="13">"{ Topa } in na tapate khempeuh hoihtakin hilh ding a, na tapate daupai mahmah ding uhhi. 
			</verse>
			<verse book="24" chapter="17" verse="7-8">"{ Topa } muangin amah a beel mi in thupha a ngah a hihi. 8 Amah, gun gei-a a kisuan singkung bang hi a, lui gei-ah a zung a kha hi. A tehte hing den ahih manin nisa kihtalo hi. Tatsat loin gah den ahih manin guah zukloh kum ciangin zong lungkham tuanlo hi.
			</verse>
			<verse book="24" chapter="29" verse="11">Banghang hiam cihleh { Topa } in kong cihin-ah, mailamah lametna note kong piakkik ding, na siatna ding uhhiloin na phattuamna ding uh geelna ka neihte kei bek in ka thei hi.
			</verse>
			<verse book="39" chapter="3" verse="10">Ka biakinn-ah an a om theihna dingin sawmah khat a kimin hong paipih un. Kei hong ze-et un; vantung kongkhakte hongin, note-a' dingin na hoih tampi kong piakna na mu ding uhhi.
			</verse>
			<verse book="40" chapter="5" verse="11">"Midangte in keima hangin a manlopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uhhi.
			</verse>
			<verse book="40" chapter="5" verse="4-11">Dahin a thum a tau mite Pasian in amaute hehnem ding ahih manin thupha ngah mi ahi uhhi. 5 A lungnem mite in Pasian' ciamsa leitang ngah ding uh ahih manin thupha ngah mi ahi uhhi. 6 Pasian' deihteng sepding a hanciamte Pasian in lungkimna ngahsak ding ahih manin thupha ngah mi ahi uhhi. 7 Midang a hehpih mite tungah Pasian in hehpihna pia ding ahih manin thupha ngah mi ahi uhhi.  8 Lungsim takpi tawh Pasian a zong mite in Pasian mu ding ahih manin thupha ngah mi ahi uhhi. 9 Kilemna ding deihin a hanciam mite in Pasian' tate cihna ngah ding uh ahih manin thupha ngah mi ahi uhhi. 10 Pasian' deihna bangin a gamtat manin bawlsiatna a thuak mite vantung ki-ukna sungah a omte ahih manin thupha ngah mi ahi uhhi. 11 "Midangte in keima hangin a manlopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uhhi. 
			</verse>
			<verse book="40" chapter="25" verse="21">a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi.
			</verse>
			<verse book="42" chapter="6" verse="27-28">"Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. 28 No hong phuisamte thupha na pia unla, no hong bawlsiate-a' ding thu na ngetsak un.
			</verse>
			<verse book="40" chapter="6" verse="33">Pasian' Gam leh ama dikna zong masa un. Na zon uhleh, tua na khempeuh a hong pia thuah ding hi. (HCN)
			</verse>
			<verse book="40" chapter="6" verse="33">Thudang khempeuh sangin Pasian' ukna leh ama deihna na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh zong hong piathuah veve ding hi. (TDM)
			</verse>
			<verse book="40" chapter="6" verse="33">Ahi hangin Pasian kumpigam le ama thumaanna zong masa un. Tua hileh hih nate khempeuh hong piathuah ding hi. (ZIV)
			</verse>
			<verse book="42" chapter="6" verse="38">Midangte tungah pia un. Tua hi leh Pasian in note tungah zong hong pia ding hi. Banghang hiam cihleh midangte na piakna uh tawh kizui-in a henhen, a tahtah, a dimletin Pasian in note tungah hong pia ding hi," a ci hi.
			</verse>
			<verse book="43" chapter="1" verse="16">A kicing ama hong itna hangin eite khempeuh tungah thupha a banbanin hong pia hi.
			</verse>
			<verse book="43" chapter="4" verse="36-38">Khaituhpa leh anlapa a lungdam khawm theihna dingin anlapa thaman a kipiak mah bangin anlapa in zong a nungta tawntung dingin mi a khawm ding hi. 37 Tua ahih manin, ‘Khat in khai tuhin, adang khat in a an la,’ ci-in paunak a om pen thuman mahmah hi. 38 Tua ahih manin note in na khawhloh uh lo-ah an a la dingin ka hong sawl hi. Midang in tua lo na kho a, note in a lak bek a si na hi uhhi," a ci hi.
			</verse>
			<verse book="43" chapter="10" verse="10">Gutate pen a gu ding, a that ding, leh a siasak ding bekin hong pai hi. Kei ka hih leh tuute a nungta maimai bek hiloin nuntakna cingtaak a neihtheihna dingun a hong pai ka hihi.
			</verse>
			<verse book="44" chapter="20" verse="35">Topa Zeisu mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi," ci-in a vaikhak hi.
			</verse>
			<verse book="45" chapter="8" verse="32">Ama Tapa nangawn sitloin eite khempeuh-a' dingin hong piakhia ahih manin, na dang khempeuh zong hong piazaw kan ding hilo ahi hiam?
			</verse>
			<verse book="45" chapter="8" verse="39">leitunga om nate, leinuai-a om nate, Pasian' bawlsa nate khat peuhpeuh in i Topa Christ Zeisu hangin Pasian in eite hong itna tawh hong khenzo hetlo ding hi.
			</verse>
			<verse book="45" chapter="10" verse="11-13">Laisiangtho in, "Amah a um mi peuhmah tavailo ding hi," ci hi. 12 Banghang hiam cihleh Jew mi leh Gentail mi a kideidanna omlo ahih manin Topa pen mi khempeuh' Topa hi kim a, ama kiangah a ngen khempeuh tungah thupha tampi tak a pia hi. 12 Banghang hiam cihleh Jew mi leh Gentail mi a kideidanna omlo ahih manin Topa pen mi khempeuh' Topa hi kim a, ama kiangah a ngen khempeuh tungah thupha tampi tak a pia hi. 13 Laisiangtho in zong, "Topa tungah huhna a ngen khempeuhte in hotkhiatna a ngah ding uhhi," ci hi.
			</verse>
			<verse book="47" chapter="9" verse="8">Note in na kisap khempeuh uh na neihtheihna ding uh leh midangte huhna ding zong na neihthuah theihna dingun Pasian in hong pia thei hi.
			</verse>
			<verse book="49" chapter="1" verse="3">Christ tawh eite i kipawlna hangin vantung gam panin kha tawh kisai letsong namkim hong pia ahih manin eite' Topa Zeisu Christ' Pa ahi Pasian tungah i lungdamna ko ciat ni.
			</verse>
			<verse book="50" chapter="3" verse="12-14">Ahi zongin ka utna tungkhin ing, cingtaak khinta ing, a ci ka hi kei hi. Christ Zeisu in kei-a' dingin a hong sepsak hamphatnate kimtakin ka ngahtheihna dingin a hanciam lai ka hihi. 13 Sanggamte aw, tua hamphatna a ngah khinin ka kingaihsun kei hi. Tua ahih manin a beisa thute mangngilh bawlin mainawtin ka hanciam a, 14 Christ Zeisu nasepna tawh vantung nuntakna-ah Pasian' hong sapna ahi hamphatna ka ngahtheihna dingin, a kung lam zuanin tangtakin ka tai hi.  
			</verse>
			<verse book="50" chapter="4" verse="7">Mihingte in a theihtel zawhloh Pasian' hong piak lungsim nopna in, Christ Zeisu tawh na kipawlna uh hangin note hong lungnuamsak ding hi.
			</verse>
			<verse book="50" chapter="4" verse="19">A na ka sep i Topa Pasian in ama hauhna tawh kizui-in Christ Zeisu hangin note' kitangsapna khempeuh hong pia ding hi.   
			</verse>
			<verse book="50" chapter="4" verse="23">Topa Zeisu Christ hehpihna thupha, note khempeuh tungah hong tung ta hen.
			</verse>
			<verse book="54" chapter="6" verse="6-9">Pasian biakna hangin a neihsateng tawh a lungkim mite pen biakna in mihau a suaksak takpi mah a hihi. 7 A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. 8 Tua ahih manin annek tuidawn, nikten' puansilh i neih nak leh a phazo a hihi. 9 Ahi zongin a haunuam mite in ze-etna a tuamtuam thuak a, duhhopna huaihamna a haivai thute-ah awkcipin, haksatna leh siatna a tuahlawh uhhi.
			</verse>
			<verse book="57" chapter="1" verse="25">Topa Zeisu Christ hehpihna thupha, note tungah hong tung ta hen.
			</verse>
			<verse book="59" chapter="1" verse="12">A hoih takpi mah hiam, ci-in sinna a thuak ciangin a nangzote a hampha mahmah a hihi. Tua bangin a nangzote in, amah a itte tungah Pasian in a piakdingin a ciam nuntakna lukhu a ngah ding uhhi.
			</verse>
			<verse book="59" chapter="1" verse="17">A hoih thu leh na khempeuh, Pasian kiang panin hong pai hi a, vantung khuavak a Piangsakpa ahih manin amah kikheel ngeilo a, amah a kihei manin khua zong mial tuanlo hi.
			</verse>
			<verse book="59" chapter="1" verse="25">Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hiloin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi.
			</verse>
			<verse book="60" chapter="3" verse="9">Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.
			</verse>
			<verse book="61" chapter="1" verse="3-4">Ama minthan'na leh a hoihnate a neikhawm dingin a hong sampa i theihna hangin Pasian' deih bangin biakna mantak i nuntak theihna dingin ama vangliatna in eite' kisap na khempeuh a hong pia hi. 4 Amah in piakdingin a hong ciam a manpha mahmah nate hih bangzia-in hong pia a, hih ama hong piak nate hangin leitungah a om siatna a piangsak thei duhluatna leh deihluatnate panin na suakta uh a, Pasian' pianziate na nei uhhi.

			</verse>
		</category>
		<category id="124">
			<verse book="44" chapter="9" verse="1-2">Tua hun sungteng Saul in Topa' thu a um mite thahdingin a hanciamna zomlai hi. Siampi lianpenpa kiangah pai a, 2 Topa' thu a zui mi numei pasal a muh peuhpeuh manin Jerusalem khua-ah a ciahpih theihna dingin Damaskas khua-a Jew mi kikhopna inn ukte kiangah a lah dingin lai a ngen hi.
			</verse>
			<verse book="44" chapter="11" verse="26">Saul a muh ciangin Antiok khua-ah a paipih hi. Kum khat sung tawntung tua lai-a om pawlpi mite tawh amaute gel omkhawm uh a, mi tampi tak thu a hilh uhhi. Thu um mite pen Christian ci-in min a kiphuah masakna mun in Antiok khua a hihi.
			</verse>
			<verse book="44" chapter="20" verse="29-31">Kei ka om nawnloh ciangin, sa gilote in gannote a phialgawp bangin, mi pawlkhat in thu um mite hong phialgawp ding lamtak ka thei hi. 30 Note sung mahmah panin zong mi pawlkhat in thu um mite khemin a zolkhiat hun hong tung ding hi. 31 Tua ahih ciangin limtakin kiging unla, kum thum sung tawntung khitui naptui tawh note khempeuh ka hong thuhilhna na ciamteh un.
			</verse>
			<verse book="44" chapter="26" verse="28">Tua ciangin Agrippa in Paul kiangah, "Hih hun tomno sungin Christian hong suaksakzo dingin kingaihsun na hi hiam?" a cih ciangin
			</verse>
			<verse book="45" chapter="1" verse="7">Tua ahih manin Pasian in hong it a, ama mi dingin a hong sap, no Rom khua-a a om Christiante khempeuh tungah lai a hong khak ka hihi. I Pa Pasian leh Topa Zeisu Christ in note tungah dikna leh nopsakna thupha hong tungsak ta hen.  
			</verse>
			<verse book="45" chapter="12" verse="13">Na Christianpihte uh a kisapna bangin na neihsate uh na hawm unla, zin leh leengla do a siam mite na hita un. 
			</verse>
			<verse book="45" chapter="14" verse="10">Tua ahih leh Banghangin na Christian pihte uh tungah thu khen a, Banghangin simmawhbawl thei na hi uhhiam? Thukhenna a thuak dingin Pasian' mai-ah eite khempeuh a ding ciat ding ihi hi.
			</verse>
			<verse book="45" chapter="14" verse="13-15">Tua ahih manin khatlekhat kimawhsakin thu kikhen kei unla, i Christian pihte i puksakkhak lohna ding, a dongtangsak ihihkhak lohna dingin ngaihsun ciat ni. 14 Topa Zeisu tawh kipawlin a lungsim ka theihna tawh, na khat peuhpeuh ama thu-in a dawizek om hetlo hi, ci-in teltakin ka thei hi. Ahi zongin mi khatpeuh in dawizek hi, ci-in a ngaihsut leh ama-a' dingin a dawizek hi pah hi. 15 An khatpeuh na nekna uh hangin na Christian pihte' lungnopmawhna na pian'sak uh leh itna lungsim tawh a gamta na hi nawn kei uhhi. Na an nekna uh tawh, Christ in a sihlawh mite' siatna ding piangsak kei un.
			</verse>
			<verse book="45" chapter="16" verse="7">Jew mipih ahih banah ka thongkiatpih ahi Andronikas leh Junias zong na hopih sak un. Amaute pen kei' Christian suahma pekin a na suak khinsate na hi uh a, sawltakte khempeuh in a theihkim uh mite ahi uhhi.
			</verse>
			<verse book="45" chapter="16" verse="11">Jew mipih Herodion leh Narsissas innkuan sunga i Christian sanggamte zong na hopih sak un.
			</verse>
			<verse book="45" chapter="16" verse="14">Asinkritas, Flegon, Hermes, Patrobas, Hermas, leh amaute tawh a kikhawm khawm Christian sanggamte zong na hopih sak un.
			</verse>
			<verse book="45" chapter="16" verse="23">Keima zintun'napa leh pawlpite' kikhopna inn neipa zong ahi Gaias in zong hong hopih hi. Ka omna khuapi sumkempa Erastas leh i Christian sanggam Kuartas in zong hong hopih uhhi.
			</verse>
			<verse book="47" chapter="6" verse="15">Christ leh Dawimangpa bangci-in kithutuak theiding a, thu um mi leh thu umlo mi bangci-in a ngaihsutna uh kibang theiding ahi hiam?	
			</verse>
			<verse book="47" chapter="12" verse="2">Tuma kum sawmleli hun lai-in vantung a dawl tungnung penah Christian khat kilato hi. A pumpi taktak hiam, maang mu ahi hiam ka thei kei hi. Pasian in thei hi.
			</verse>
			<verse book="47" chapter="13" verse="5">Thu um taktak mah ihi hiam, ci-in nomau mahmah na ki-entel ciat un. Na ki-ettelna uhah a cingtaaklo na hih kei nak uh leh note sungah Christ om ahih manin thu phawk un.
			</verse>
			<verse book="48" chapter="1" verse="2">Kei tawh a omkhawm i Christian pihte in zong note hong hopih uhhi.
			</verse>
			<verse book="49" chapter="6" verse="1">Tate aw, na nu na pate uh thu na man'ding uh Christian ngeina hi a, ahi ding mah a hihi.
			</verse>
			<verse book="49" chapter="6" verse="4">Pate aw, na tate uh a hehtheihna dingin bawl kei unla, Christiante ngeina tawh kituakin taii-in hilhin pantah un.
			</verse>
			<verse book="50" chapter="1" verse="13-14">Banghang hiam cihleh Christ nasem ka hihna hangin thongkia ka hihna thu, inncing galkapte-a kipanin mi khempeuh in a thei uhhi. 14 Tua banah keima thongkiatna hangin hih lai-a om Christiante a tamzaw in Topa muan'na-in nei uh a, lau hetloin Pasian' thu gen ngamna-in neizaw uhhi. 
			</verse>
			<verse book="50" chapter="4" verse="22">Hih lai-a om Christian khempeuh, a diakdiakin kumpi nasem i lawmte in note hong hopih uhhi.
			</verse>
			<verse book="51" chapter="3" verse="18-20">Zite aw, Christian te gamtat dingin a kilawm ahih mah bangin na pasalte uh thu na mang un. 19 Pasalte aw, na zite uh it un la, amaute tungah ngongtat kei un. 20 Tate aw, na nu na pate uh thu man' tawntung ding pen na Christian nasep uh a hihi. Tua bang thuman'na in Pasian lungdamsak hi. 
			</verse>
			<verse book="51" chapter="4" verse="11">Justas zong a kici zel Zeisu in zong note hong hopih hi. Vun-atna a zang Jew mi Christian a hong suakte lak panin hih mi thumte bek, Pasian thu-ah ka naseppih lakah a hong kihel a hihi. Ka nasepna-ah amaute in nakpi takin hong huh uhhi.
			</verse>
			<verse book="54" chapter="3" verse="6">Christian a suaktungte zong hilo ding hi. Tua bang mi thakte kiphasak thei a, Dawimangpa mah bangin thukhenna a thuak mite hikha thei ding hi.
			</verse>
			<verse book="57" chapter="1" verse="6">Thu umte ihihna hangin Christian sungah eite i kikholh manin, Christ hangin i nuntakna sungah i ngah thupha a hoih khempeuh na theihna a kicin' semsemna dingin thu ka ngen hi.
			</verse>
			<verse book="58" chapter="6" verse="10">Pasian, a manloin gamta ngeilo ahih manin na Christianpihte uh a beisa hunah na huhna uh leh tudongin na huh laina uh tawh ama-a' dingin na nasepna uh leh amah na itna uh na lahnate uh hong mangngilh hetlo ding hi. 
			</verse>
			<verse book="59" chapter="1" verse="26">Mi khatpeuh in Christian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna a hihi. 
			</verse>
			<verse book="60" chapter="1" verse="22">Tu-in lungdamna thuman na zuihna hangun note kisian'suah khinin, na thu uppih mite uh lungsim tak tawh itthei khinta na hih manun na lungsim khempeuh uh tawh limtakin na ki-it un.
			</verse>
			<verse book="60" chapter="4" verse="16">Ahi zongin Christian hihna hangin gimna na thuak uh leh kuamah in maizum ngaihsut kei unla, Christ min hangin na thuak manun Pasian tungah na lungdam un.
			</verse>
			<verse book="60" chapter="5" verse="14">Christian ki-itna tawh khatlekhat kinamin na kihopih un. Christ thu um note khempeuh tungah nopsakna thupha hong tung ta hen.
			</verse>
			<verse book="62" chapter="2" verse="9-11">Mi khatpeuh in khuavak gamtatna ka gamta hi, ci napi-in a Christian mipihte a muhdah leh khuamial gamtatna mah a gamta lai a hihi. 10 A Christian mipihte a it mite pen khuavak gamtatna a gamta hi a, tua bang mite a puktheihna ding thu omlo hi. 11 Ahi zongin a Christian mipihte a mudah mite pen khuamial sungah omin khuamial gamtatna a gamta uhhi a, tua khuamial in bangmah ngaihsunsak theilo ahih manin a gamtatna ding mel uh theilo uhhi. 
			</verse>
			<verse book="62" chapter="3" verse="10">Hih pen Pasian tate leh Dawimangpa' tate a kilamdan'na a hihi. A manin gamta loin, a Christian mipihte a itlo mi peuhmah, Pasian' tate hilo uhhi.
			</verse>
			<verse book="62" chapter="3" verse="14-17">Ei Christian te khatlekhat ki-it ihih manin sihna khutsung panin paikhia-in nuntakna khutsungah a lut khinta ihihna thu i thei khinzo hi. Itna lungsim a neilote pen sihna khutsung mahah a omlai uh a hihi. 15 A Christian mipih a mudah mi peuhmah mi that hi a, mi thatte in nuntak tawntungna a neihlohna thu na thei uhhi. 16 Itna i cih bangci theihding ihi hiam cihleh: Christ in eite-a' dingin a nuntakna hong pia hi. Ei zong i Christian mipihte-a' dingin i nuntakna i piak ngam ding a hihi. 17 Mi khat hau mahmah hen la, a Christian mipih a cimawhte mu napi-in huhna bangmah pianuam hetkei leh, Banghangin amah in Pasian ka it hi, ci thei ding ahi hiam? 
			</verse>
			<verse book="62" chapter="4" verse="20">Mi khatpeuh in, "Pasian ka it hi," ci napi-in a Christian mipihte a muhdah leh a zuaupi a gen a hihi. Banghang hiam cihleh a muhtheih a Christian mipih a itlo mi in a muhtheihloh Pasian it theilo ding hi.21Christ in eite tungah hong thupiakna in: Pasian a it mi in a Christian mipihte zong it ding hi, cihna a hihi.
			</verse>
			<verse book="62" chapter="5" verse="16">Mi khatpeuh in a Christian mipihte a sihna ding zah ciang a hilo mawhna a gamta a muh leh ama-a' dingin thu ngetsak ta hen. Ama thungetna bangin Pasian in a nuntakna suksaklo ding hi. Hih pen sihna zah ciang mawhna a hilote ka cihna a hihi. Ahi zongin sihna ding zah ciang ahi mawhna om a, tuate-a' ding ngetsak un, a ci ka hi kei hi.
			</verse>
			<verse book="64" chapter="1" verse="3-5">Nang a mantakin a gamta na hih takpi mah bangin, i Christian mipih hih lai-a hong pai peuhpeuh in a mantakin na nuntakna thu hong gen uh ahih manin ka nuam mahmah hi. 4 Tate bangin ka hong neih mite a mantakin a gamtatna uh ka zakna hangin ka lungdamna sangin adang lungdamna lianzaw bangmah omlo hi. 5 Ka hong it lawm Gaias aw, na theih ngeiloh hinapi-in i Christian mipihte lungsim takpi tawh na na huh hi.
			</verse>
			<verse book="64" chapter="1" verse="8-10">Tua ahih manin Pasian thuman nasepna-ah nasem khawm mite ihih theihna dingin ei Christian te in hihbang mite i huh ding a hihi. 9 Na pawlpite kiangah lai ka gelh ngei hi. Ahi zongin na pawlpi sungah milian pen a ut Diotrefes in ka thugen hong mang nuamlo hi. 10 Tua ahih manin kong pai ciangin kote hong gensiatna, zuauthu a genna, leh a gamtatna khempeuh ka pholak ding hi. Tua bang mi gensiatna ciang bek hiloin, i Christian mipihte zin nangawn tungsak nuamlo a, zin a tungsak nuamte nangawn khamin, pawlpi panin hawlkhiat ding hanciam lai hi.

			</verse>
		</category>
		<category id="125">
			<verse book="1" chapter="50" verse="15-17">Joseph' sanggamte in a pa uh a sih khit ciangin, "Joseph in eite hong mudahin ama tunga siatna i bawl khempeuh hong thukkik khading hi," ci uhhi. 16 Tua ahih ciangin amaute in Joseph kiangah thu puak uh a, "I pa in a sih ma-in thu hong pia a, 17 ‘Joseph kiangah hih bangin ci un: Na sanggamte' thupalsatna leh a khialhna na maisak in, kong thum hi. Banghang hiam cihleh nang' tungah amaute in siatna hong bawl uhhi,’ ci hi. Tua ahih ciangin tu-in nang' tungah kong thum uhhi. I pa' Pasian' nasemte' thupalsatna hong maisak in," a ci uhhi. Amaute in ama kiangah tua bangin thu a gen ciangun Joseph a kap hi. 
			</verse>
			<verse book="4" chapter="12" verse="11">Aaron in Moses kiangah, "Ka topa aw, kote hai gamtatin ka khialhna hangun gim hong pia kei in.
			</verse>
			<verse book="19" chapter="34" verse="13-14">Siatna ding panin na leii kem in la, zuau genna panin na muk kem in. 14 Siatna panin kihemkhia in la, a hoih bawl in. Kilemna ding hanciam in la, na phak mateng delh in.
			</verse>
			<verse book="19" chapter="51" verse="1-3">Pasian aw, nangma itna kip om bangin kei hong hehpih in la, na hehpihna lian om bangin ka thu palsatnate hong phiatkhiatsak in. 2 Ka khialhna panin hong silsiang kiuhkeuh in la, ka mawhna panin kei hong siangsak in. 3 Banghang hiam cihleh ka thupalsatnate ka thei a, ka mawhnate khempeuh ka phawk ngitnget hi.
			</verse>
			<verse book="20" chapter="10" verse="12">Muhdahna in kitotna piangsak a, itna in mawhna khempeuh maisak hi.
			</verse>
			<verse book="20" chapter="14" verse="9">Mihaite in a khialh hangun phamawh salo uh a, mipilte a khialh ciangun mawhmaisak ding deih uhhi. 
			</verse>
			<verse book="20" chapter="25" verse="11">A kilawm hunin kammal khat paukhiatna pen ngun pek tunga kham pek khat a kisuang tawh kibang hi.
			</verse>
			<verse book="24" chapter="3" verse="13">Na mawhna na phawk ding bek kisam hi. { Topa } na Pasian na langpan'na, singlim nuai khempeuhah gamdang pasian-te tawh na khialh kawikawina leh ka thu nong man'lohnate pulak in, { Topa } in kong ci hi.
			</verse>
			<verse book="40" chapter="5" verse="8-9">Lungsim takpi tawh Pasian a zong mite in Pasian mu ding ahih manin thupha ngah mi ahi uhhi. 9  Kilemna ding deihin a hanciam mite in Pasian' tate cihna ngah ding uh ahih manin thupha ngah mi ahi uhhi.
			</verse>
			<verse book="40" chapter="5" verse="23-24">Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkimlohna thu na phawk leh, 24 Pasian na biakna ding nate, a biakna tau mai-ah nusia photin, pai-in na sanggampa tawh va kilem phot in la, tua khit ciangin hong paikikin Pasian biakna pia in.
			</verse>
			<verse book="40" chapter="6" verse="14-15">Note in midangte' hong mawhna na maisak uh leh vantungah a om na Pa un zong note' mawhna hong maisak ding hi. 15 Ahi zongin note in midangte' hong mawhna na maisak kei uh leh vantungah a om na Pa un zong note' mawhna hong maisaklo ding hi.
			</verse>
			<verse book="40" chapter="12" verse="25">Zeisu in amaute' ngaihsutna thei ahih manin amaute kiangah, "Gam khat peuhpeuh, a gammite kiphelkhamin pawlkhat leh pawlkhat kido le uh tua gam a sia suak ding hi; khua khat ahi a, innkuan khat ahi zongin kiphelkhamin kido le uh kiplo ding hi.
			</verse>
			<verse book="40" chapter="18" verse="15-17">"Na sanggamte uh na tung uhah hong khialh leh pai-in note gel bek theihin a khialhna va gen un. Na thu uh a hong man' leh na sanggampa uh a ngahkik na hi uhhi. 16 Ahi zongin na thu uh a hong man'nop kei leh, Laisiangtho sungah, ‘Mi nih ahih kei leh mi thum' theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. 17 Amah in tua mite' thu a man'nop kei leh pawlpite tungah a thu ko un. Pawlpite' thu nangawn a man'nop kei leh Gentail mite leh siahdongte bangin na ngaihsun un.
			</verse>
			<verse book="42" chapter="11" verse="4">Kote tungah a hong mawhte mawh maisakna ka neih bangun ko' mawhna zong hong maisak in. Ze-etna lian hong thuaksak ke'n,’ ci-in na ngen ding uhhi," a ci hi.
			</verse>
			<verse book="42" chapter="17" verse="3-4">Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. 4 Nikhat sungin sagihvei ciangdong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nak leh na maisak khin ding uhhi," a ci hi.
			</verse>
			<verse book="43" chapter="13" verse="35">Note khatlekhat ki-it le uh cin keima nungzuite na hihna uh mi khempeuh in hong thei ding uhhi," a ci hi.
			</verse>
			<verse book="45" chapter="12" verse="18">Ahih theih laiteng mi khempeuh tawh na kilemna dingun hanciam un.
			</verse>
			<verse book="45" chapter="14" verse="19">Tua ahih ciangin mi tawh kilem theihna ding, leh kha thu-ah khatlekhat thahatna i kipiak theihna ding thute hanciam ciat ni.
			</verse>
			<verse book="46" chapter="6" verse="1-12">Note khatlekhat thu na kineih uh ciangin Pasian' mi siangthote khensakzaw loin lawki thukhente' mai na kitun' ngam uhhi. 2 Pasian' mite in leitung mite' thu a khensakzaw ding ahihlam theilo na hi uhhiam? Note pen leitung mite' thu a khensak ding na hih uh ciangin tua bang thu neute khen theilo lawmlawm na hi uhhiam? 3 Eite pen vantung mite' thu nangawn a khensak ding ihih lamtak theilo na hi uhhiam? Tua ahih manin hih leitunga no' thu neuneute leltak na khentheih zawk kan ding uh a hihi. 4 Tua bang hinapi-in hih bang thu themthem hong pian' ciangin pawlpi sungah bangmahin a kisimlo mite' mai kitun'ding na hi uhhiam? 5 Note-a' dingin zumhuai mahmah hi. Note khatlekhat na kithu-neihnate uh a khenthei ding note lakah mipil khat beek om buang ding hi. 6 Tua hinapi, khatlekhat thu kineihin zum na kitun' uh a, lawki thukhente na khensak tazen uhhi. 7 Note khatlekhat zum na kitut mahmah uh zong a gina hetlo na hihna uh hong kilangsak hi. Banghangin thuakzaw mailo a, sum ngamzaw mailo na hi uhhiam? 8 Note khatlekhat kisu-in, khatlekhat na kisut zawsop uh a, na sanggamte teekteek nangawn uh tawh thu na nei uhhi. 9 Migilote, Pasian' Ukna sungah a lut hetlohna ding thu na thei uhhi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal leh pasal a khialte, 10 a gutate, a huaihamte, zukhamte, mi gensiate, ahih kei leh mi' na a sutte khat beek, Pasian' Ukna sungah lutthei hetlo ding hi. 11 Note pawlkhat, tua bangin na gamta uhhi. Ahi zongin note pen i Topa Zeisu Christ leh i Pasian' Khasiangtho hangin mawhna panin a hong kisiangsak khinsa, Pasian' tungah a kipiasa, Pasian tawh a kipawlsa mite na hi uhhi. 12 "Ka ut peuhpeuh ka hihtheihna ding thu om hi," a ci omkha ding hi. Ahi zongin na khempeuh hihding kilawmlo hi. Kei zong ka ut khempeuh ka hih theih hangin tua bang gamtatna khat peuhpeuh' sila ka suak nuam kei hi.    
			</verse>
			<verse book="46" chapter="13" verse="4-7">Itna neite a lungduai-in migi hi. Itna neite in hazatna lungsim neiloin, zong kisathei lo hi. 5 Itna neite a kilawm loin gamtalo, heh pakpaklo, mite' mawhna ciamtehlo hi. 6 Thuman lote-ah lungdam ngeilo uh a, thumante bekah lungdam uhhi. 7 Itna neite lungkia cih om ngeilo hi; a upna, a lametna, lungduai takin a ngaknate uh a mawkna cih om ngeilo hi.
			</verse>
			<verse book="46" chapter="13" verse="11">Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi.
			</verse>
			<verse book="47" chapter="2" verse="8-9">Amah na itkik ding uh ka hong thumna thu zong amah na theisak un.  9 Note in ze-etna bangzah ciang thuakzo-in, ka thugente na hong mangzo uhhiam cih ka theihna dingin tua lai a hong gelh ka hihi.
			</verse>
			<verse book="47" chapter="12" verse="13">Note lakah na ka sepna hangin huhna bangmah kong ngetloh cih simloh, pawlpi dangte sangin kong hamsiatsak zawkna bangmah om hetlo hi. Tua bangin note kiang panin bangmah kong ngetlohna hangin midang tawh hong kibangsak lo suak ka hih manin, tua khialhna hong maisak ta un. 
			</verse>
			<verse book="46" chapter="14" verse="20">Sanggamte aw, na thu ngaihsutnate uhah naupang bang kei un. Gitlohna lamah naupang bang unla, ahi zongin thu ngaihsutna-ah a khangham hi ta un.
			</verse>
			<verse book="49" chapter="4" verse="26">Na heh uh ciangin, tua hehna hangin khialkha kei unla, a tawntungin heh paisuak kei un.
			</verse>
			<verse book="49" chapter="4" verse="31-32">Kimuhdahna, hehna, thangpaihna, kitotna, kikona, kilungsim neihna khempeuh beisak unla, 32 khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="51" chapter="3" verse="13">Note lakah khatlekhat a kilungkimlo na om uh ciangin khatlekhat na mawhna uh kimaisakin na kihuh ciat un. Topa in note' mawhna hong maisak bangin note zong khatlekhat na mawhna uh na kimaisak ding uhhi.
			</verse>
			<verse book="52" chapter="5" verse="11">Tua ahih manin tu laitakin na omzia uh mah bangin khatlekhat kihanthawnin na kihuh ciat ta un.
			</verse>
			<verse book="58" chapter="12" verse="14-15">Mi khempeuh tawh na kilem theihna ding uh hanciam un. Nuntak siangtholo tawh kuamah in Topa mu zolo ding ahih manin nuntak siangtho na nungta un. 15 Pasian' hehpihna a ngahlah na hihkhak lohna dingun na kidawm un. Zungkha a nei singkung hong khangin mi tampi gimsakin a siatsak bangin mite a siasak na hihkhak lohna dingun na kidawm un.
			</verse>
			<verse book="59" chapter="5" verse="16">Tua ahih manin na ci uh a damna dingin khatlekhat tungah na mawhna uh kipulakin thu na kingetsak ta un. Mihoihte' thungetna in vang nei a, na lianpi semzo hi.
			</verse>
			<verse book="60" chapter="5" verse="5">Tua mah bangin no khangnozaw deuhte in zong a khanghamte' thu na mang un. Laisiangtho in, "Pasian in a kiphasak mite nial a, a kiniamkhiat mite a hehpih hi," a cih mah bangin na vekpi-un kiniamkhiatna puan bangin silhin, khatlekhat na na kisepsak un.
			</verse>
			<verse book="62" chapter="1" verse="9">Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoihlohnate khempeuh hong siangsak ding hi.
			</verse>
			<verse book="62" chapter="2" verse="1-3">Ka itte aw, note na khialhkhak lohna ding uh ka deihna-in hih lai a hong gelh ka hihi. Ahi zongin mi khatpeuh a khialh ciangin eite-a' dingin Pa Pasian kiangah a hong thumsak dingin a thuman Zeisu Christ i nei hi. 2 Tua Zeisu hangin eite' mawhna hong kimaisak a, eite-a' ding bek hiloin leitung mi khempeuh' mawhna zong a maina ding a hihi. 3 Eite in ama thupiaknate i zuih leh amah a thei taktak ihihna hong kilang hi. 
			</verse>
			<verse book="62" chapter="2" verse="9-11">Mi khatpeuh in khuavak gamtatna ka gamta hi, ci napi-in a Christian mipihte a muhdah leh khuamial gamtatna mah a gamta lai a hihi. 10 A Christian mipihte a it mite pen khuavak gamtatna a gamta hi a, tua bang mite a puktheihna ding thu omlo hi. 11 Ahi zongin a Christian mipihte a mudah mite pen khuamial sungah omin khuamial gamtatna a gamta uhhi a, tua khuamial in bangmah ngaihsunsak theilo ahih manin a gamtatna ding mel uh theilo uhhi.  
			</verse>
			<verse book="62" chapter="4" verse="7-8">Ka it lawmte aw, Pasian pen itna hong pian'khiatna bulpi ahih manin eite khatlekhat ki-it ni. Itna a nei mi peuhmah, Pasian' tate hi a, Pasian a thei uhhi. 8 Pasian pen ki-itna ahih manin itna a neilo mite in Pasian theilo uhhi.

			</verse>
		</category>
		<category id="126">
			<verse book="19" chapter="96" verse="12-13">Lo leh a sunga om khempeuh nuamin diang uh hen. Gamlaka sing om khempeuh in { Topa' } mai-ah lungdamin la sa hi. Banghang hiam cihleh amah hong pai ta hi. Leitung mite' thu a khen dingin hong pai ta hi. Amah in thumanna tawh leitung ukin mite' thu ahi bangin khen ding hi.
			</verse>
			<verse book="23" chapter="25" verse="9">Tua ni ciangin, "En un, amah pen eima Pasian a hihi. Eite a hong hon dingin amah i ngak hi. Amah pen eima { Topa } a hihi. Amah i ngak hi. Amah in eite hong honkhia ahih manin lungdamin kipak ni," kici ding hi. 
			</verse>
			<verse book="27" chapter="7" verse="13-14">Zan ka maang muh hun sungin ka khuadak leh mihing tawh a kibang mi khat meii tungah a hong pai ka mu hi. A nungta tawntung mipa kiangah pai-in, ama kiangah a kipia hi. 14 Amah in vangliatna, minthan'na, leh kumpi za ngah ahih manin minam kimte, minam tuamtuamte, paunam tuamtuamte khempeuh in ama na a sem ding uh a hihi. Amah in a tawntungin uk ding a, a kumpi gam a bei ngei kei ding hi.
			</verse>
			<verse book="27" chapter="12" verse="1-2">Tua ciangin saihadial puan a silh vantung mi in, "Na mite a cing, a lian vantung mi Michael hong kilang ding hi. Tua ciangin leitungah mihing a pian'zawha kipan a nasia penpen gimna hun hong tung ding hi. Tua hun a hong tun' ciangin Pasian' laibu sungah a min a kigelh na mite khempeuh kihonkhia ding hi. 2 A sisa mi tampite in nuntakna a ngahkik ding uhhi. Pawlkhatte nungta tawntung ding uh a, pawlkhatte in a tawntung zumna leh minsiatna a ngah ding uhhi.
			</verse>
			<verse book="27" chapter="12" verse="7">Puanpak silhpa in a khutte gel vantung lamah lamto-in, Tawntung Pasian' min tawh thuciamna a bawl hi. Amah in, "Kum thum leh alang hi ding hi. Pasian' mite a kibawlsiatna a bei ciangin hih thute khempeuh hong piang ding hi," ci-in a gen ka za hi 
			</verse>
			<verse book="38" chapter="14" verse="6">Tua ni hong tun' ciangin khuadam, vukkiat cihte om nawnlo ding a,  
			</verse>
			<verse book="40" chapter="16" verse="27-28">A Pa' minthan'na vang leh a vantung mite tawh Mihing Tapa hong paikik ding a, mi khempeuh amau' gamtatna ciat tawh a kizui-in a thuk ding hi. 28 Hih lai-a a om mi pawlkhatte a sih ma-in Mihing Tapa, Kumpi-in hong pai ding ahih lamtak phawkkhial kei un," a ci hi.
			</verse>
			<verse book="40" chapter="24" verse="21-31">Banghang hiam cihleh leitung pian'cila kipan tuhun dong, cikmahin tua bang haksatna a om ngeilo, nidang ciangin zong a om ngei nawnlo ding, tua hun laitakin hong tung ding hi. 22 Pasian in tua gimna hun a ni khiamlo hi leh a suaktazo kuamah omlo ding hi. Ahi zongin ama teel mite a khualna-in a ni a khiam ding hi. 23 "Tua laitakin mi khat peuh in, ‘Hih lai-ah Christ om hi, hua lai-ah Christ om hi,’ ci-in hong gen leh, um kei un. 24 Banghang hiam cihleh Christ a kineihkhemte leh kamsang a kineihkhemte hong piang ding a, ahih zawh leh a teelsa mite nangawn a khemna dingun lim leh na lamdang lianpipi hong bawl ding uhhi. 25 A hun ma-in hong genkholkhin ka hih manin limtakin kidawm un. 26 "Tua ahih kei leh zong mite in, ‘Gamlakah Christ om hi,’ hong cihleh zong va paikha kei un. ‘Innsungah Christ bu hi,’ hong cihleh zong umkha kei un. 27 Banghang hiam cihleh Mihing Tapa hong pai ciangin khuaphialep in van mong khat panin mong khatdong a taan'zaihsak mah bangin kitheikim ding hi. 28 "Sapul omna peuhah musane kikaikhawm ding hi." 29 "Tua gimna hun a tun'khit phetin ni hong mialin kha hong taang nawnlo ding a, vantung panin aksite hong kia ding a, vantunga om nate a pai ngei-in pai theiloin lampialgawp ding hi. 30 Tua ciangin Mihing Tapa' lim vantungah hong kilang ding hi. Tua ciangin leitung minam khempeuh dahin kap ding uh a, vangliatna leh minthan'na tawh meii lakah Mihing Tapa a hong pai a mu ding uhhi. 31 Nakpi takin peengkul hong ging ding a, leitung mun khempeuhah a vantung mite hong paisakin, leimong khat pan mong khatdongin, a teelsa mite a kaikhawmsak ding hi.  
			</verse>
			<verse book="40" chapter="25" verse="31-32">"Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. 32 Ama mai-ah leitung minam khempeuh hong kikhawm ding hi. Gancingpa in tuu leh keelte a khen mah bangin mi khempeuh khen nihin hong koih ding hi. 
			</verse>
			<verse book="40" chapter="25" verse="46">Tua ahih ciangin tawntung gimthuakna sungah amaute pai ding uh a, mihoihte ahih leh nuntak tawntungna sungah lut ding uhhi," a ci hi.
			</verse>
			<verse book="40" chapter="26" verse="64">Tua ciangin Zeisu in, "Nangmah in tua mah na ci khin hi. Ahi zongin note khempeuh kiangah ka hong genin-ah: Vanglianpa' taklamah Mihing Tapa omin meii tungah a hong pai na mu ding uhhi," a ci hi. 
			</verse>
			<verse book="41" chapter="13" verse="24-27">"Tua haksatna hun khit ciangin ni hong mial ding a, kha hong taang nawnlo ding hi. 25 Van panin aksite hong kia ding a, vantunga om nate a omngei bangin omthei nawnlo ding hi. 26 Tua ciangin Mihing Tapa, vangliatna leh minthan'na tawh meii lakah a hong paisuk kimu ding hi. 27 Tua ciangin leitung mun khempeuhah vantung mite sawl ding a, leimong khat pan mong khat kikalah a om a teel mite khempeuh a kaikhawmsak ding hi.
			</verse>
			<verse book="41" chapter="14" verse="62">Zeisu in, "Ka hi hi; Vanglian Pasian' taklamah Mihing Tapa omin meii lakah a hong pai na mu ding uhhi," a ci hi. 
			</verse>
			<verse book="42" chapter="21" verse="27-31">Tua ciangin Mihing Tapa hong kilang ding a, minthan'na leh vangliatna tawh meii lakah hong pai ding hi. 28 Hih thute a pian'ding hong kipat ciangin, note hong kihotkhiat ding hun hong naita ahih manin, dingin nuamna lungsim tawh khuadak un," a ci hi. 29 Tua ciangin Zeisu in amaute kiangah thugentehna khat gen a, "Thei kung-a kipan singkung khempeuh en dih un. 30 A teh hong no na muh uh ciangin khuakhal hong naita hi, ci-in na thei uhhi. 31 Tua mah bangin hih thute hong piang na muh uh ciangin Pasian' Ukna hun hong tungta ding hi, ci-in na thei ding uhhi.
			</verse>
			<verse book="46" chapter="1" verse="7">i Topa Zeisu Christ hong kilatkik ding ngakin na om hun sungun thupha na ngahloh uh khat beek omlo hi.
			</verse>
			<verse book="46" chapter="4" verse="5">Tua ahih manin a hun a tun'ma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau' ngahdingin a kilawm phatna, Pasian' kiang panin a ngah ciat ding uhhi.
			</verse>
			<verse book="46" chapter="15" verse="23">Ahi zongin tua hin'kikna pen ama hun tawh kizui-in a banbanin hi ding hi. A masa penin Christ hi a, Christ hong paikik ciangin ama pawlte khempeuh hingkik ding hi. 
			</verse>
			<verse book="46" chapter="15" verse="51-54">Kuamah kim in a theihloh thusim khat na ngai un. Eite khempeuh a si khin ding ihi kei a, thakhatthu-in a kikheelvat ding ihi hi. 52 Peengkul nunung hong gin' ciangin mitphiat kikal sungin i kikheelpak ding hi. Banghang hiam cihleh peengkul hong gin' ciangin misite a sithei nawnlo dingin hong tho ding a, i vekpi-in i kikheel ding hi. 53 A muatthei pumpi pen a muattheilo pumpi-in hong kikheel ding a, a sithei pumpi pen a sitheilo pumpi-in hong kikheel ding hi. 54 A muatthei pen a muattheilo hong suakin, a sithei pen a sitheilo hong suah ciangin Laisiangtho thu hong tung taktak ding hi. Laisiangtho in, "Sihna maimangin gualzawhna in khuplet hi. 
			</verse>
			<verse book="46" chapter="16" verse="22">Topa a itlo mi peuhmah in samsiatna ngah ta hen. I Topa hong pai ta hen.
			</verse>
			<verse book="47" chapter="1" verse="14">Topa Zeisu hong paikik Ni ciangin a cingtakin thei ding na hih manun note hangin ka kisialh uh mah bangin note zong kote hangin na kisial ding uhhi.
			</verse>
			<verse book="50" chapter="1" verse="6">Note sungah hih nasep hoih a hong pankhia Pasian in Zeisu Christ hong paikik hun ciangdong, mi cingtaak na hihna dingun hong huh ding hi, ci-in teltakin ka thei hi. 
			</verse>
			<verse book="51" chapter="3" verse="4">Note' nuntakna taktak Christ ahih manin amah hong kilat ciangin note zong amah tawh hong kilang khawmin amah tawh na minthang khawm ding uhhi. 
			</verse>
			<verse book="52" chapter="4" verse="13-17">Sanggamte aw, lametna a neilo mite bangin na dahluat lohna dingun a sisa mite' omzia ding thu na theih ding uh ka deih hi. 14 Zeisu si-in thokik hi, ci-in i up mah bangin Pasian in Zeisu hong paipih kik ciangin amah umin a si mite zong hong tonpih ding hi, ci-in i um hi. 15 Topa' thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh a kimuh ma-in Topa tawh i kimu kei ding hi. 16 Pasian' thupiakna awging lianpi, vantung mi mangpa' thugenna, leh Pasian' peengkul hong ging ding a, vantung panin Topa mahmah hong paisuk ding hi. 17 Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna a hihi.      
			</verse>
			<verse book="52" chapter="5" verse="10">Amah a hong paikik ciangin a hing ihi a, a si ihi zongin amah tawh i omkhawm theihna dingin eite-a' dingin amah a hong si a hihi. 
			</verse>
			<verse book="53" chapter="2" verse="8">A khamcippa a kilakkhiat khit ciangin A Gilopa hong kilang ding a, Topa Zeisu hong pai ciangin tua A Gilopa mutlum ding a, vanglian minthangin hong kilatna tawh a maimangsak ding hi.
			</verse>
			<verse book="55" chapter="4" verse="1-2">Pasian' mai, leh a hingte hita leh a site hita leh mi khempeuh' thu a khending Christ Zeisu' mai-ah nakpi takin ka hong hanthawn hi. Amah Kumpi-in hong paikikin ukna hong kipan ding ahih manin, 2 hunhoih hunsia cih khen tuanloin Pasian' thu hilh ding na kin ngaihsutna ding, lungduaina tawh mite' lungsim zo-in, mite taii-in, hanthawnin na hilhna dingin thu a hong pia ka hihi. 
			</verse>
			<verse book="58" chapter="9" verse="27-28">Mi khempeuh khatvei si-in, tua khit ciangin Pasian' thukhenna a thuakding ahih mah bangin, 28 mi tampite' mawhna a thuak dingin Christ zong khatvei bek a kipia hi. A nihveina hong kilatkik ciangin mawhna thu tawh kisai nasem ding hi nawnloin, lawptakin amah a ngak mite a honkhia ding a hihi. 
			</verse>
			<verse book="65" chapter="1" verse="14">Tanglai pekin Adam pan khang sagihna Enok in zong hih thu mah na genkhol a, a genna-ah, "En un, Topa, a mi siangtho honpite tawh hong pai ding a,
			</verse>
			<verse book="66" chapter="1" verse="7">En un, amah hong paita ding a, meiipi tawh hong tonkhawm ding hi. Teipi tawh amah a sunte-a kipan mi khempeuh in a mu ding uhhi. Amah a hong pai ciangin leitung mi khempeuh lau-in a kap ding uhhi. Hih ka gen bangin hong piang takpi ding hi. Amen. 
			</verse>
			<verse book="66" chapter="4" verse="1-2">Hih thuteng khit ciangin ka khuadak leh vantungah kong a kihongsa-in a om ka mu hi. Peengkul awging tawh a kibang, kei kiangah thu a hong gensa awging mah in, "Hih lai-ah hong paito in. Tunung ciangin thupiang dingte ka hong lak ding hi," hong ci hi. 2 Thakhat thu-in Khasiangtho tawh ka kidim a, tua vantunga tokhom tungah mi khat a tu ka mu hi.
			</verse>
			<verse book="66" chapter="6" verse="14-17">Laidal a kizial bangin vanpi kizialin maimang a, mual leh tuikulhte khempeuh a omna uh panin maimangta hi. 15 Tua ciangin leitung kumpite leh miliante, galkapmangte, mihaute leh mi vangliante, silate leh sila a hilote-a kipanin a kuamah peuh, mualtunga leihawmte sungah bu uh a, 16 mualte leh suangtum lianpite kiangah, "Kote tungah hong kiasuk unla, tokhom tungah a tupa' maitang leh Tuuno' hehna panin kote hong liah un. 17 Amaute' hehna hangin gimna hun hong tungta ahih manin kua in thuakzo ding ahi hiam?" a ci uhhi.
			</verse>
			<verse book="66" chapter="10" verse="1">Tua ciangin a thahat vantung mi khat, meiipi in tuamin, a lu tungah sakhituihup khimin, a maitang nitaang tawh kibangin, a khete meikuang khuampi tawh a kibang khat, vantung panin a hong kumsuk ka mu hi. 
			</verse>
			<verse book="66" chapter="11" verse="15-19">Tua ciangin a sagihna vantung mi in a peengkul hong tum a, vantungah nakpi takin aw hong ging a, "Leitung ukna ding aana neihna pen i Topa Christ-a' hong suakkhin a, amah in a tawntungin uk paisuak ding hi," hong ci hi. 16 Pasian mai-a a tokhom ciat uhah a tu upa sawmnihlelite zong mai pukin Pasian bia uh a, 17 "A beisa hun leh tu hunah a om tawntung a Vanglian Topa Pasian aw, tu-in na vangliatna zangin ukding hong kipan khin na hih manin nangma tungah ka nuamna uh ka hong ko uhhi. 18 Na hehna hong kilat hun hong tungta a, misite thukhenna ding hun hong tungta ahih manin minam dangte heh mahmah uhhi. Nangma nasem kamsangte, a lian a neu, nang hong kihta mi khempeuhte thaman na piak ding hun hi ta a, leitung a susia mite na suksiat ding hun hi ta hi," a ci uhhi. 19 Tua ciangin vantungah a om Pasian biakna innpi kihong a, a Thuciamna Singkuang zong biakinn sungah a om a kimu hi. Tua ciangin nakpi takin khua phia-in a ging lianpi om a, van gingin zin ling a, gialpi a kia hi. 
			</verse>
			<verse book="66" chapter="14" verse="14-16">Tua ciangin ka khuadak leh meiipi a bang a kang biakbuak om a, tua meiipi tungah mihing tawh a kibang khat tu-in, kham lukhu khu-in, a khutah phiaukawi hiam khat a tawi ka mu hi. 15 Biakinn sung panin vantung mi khat hong paikhia a, meiipi tungah a tu mipa nakpi takin samin, "Leitung mite lak dingin min mahmah a, a lak hun hong tungta ahih manin na phiaukawi tawh at in," a ci hi. 16 Tua ahih manin meii tungah a tupa in leitungah a phiaukawi hong van a, leitung mite a at hi.	
			</verse>
			<verse book="66" chapter="19" verse="11">Tua ciangin vantung a kihong ka mu a, sakol kang khat a om hi. A tungah a tuangpa pen a Citak a Thumanpa kici hi. Amah in thumanin thu khenin gal a do hi.
			</verse>
			<verse book="66" chapter="20" verse="11-13">Tua ciangin tokhom kang a lian khat leh a tungah a tupa ka mu hi. Ama omna panin lei leh van lengkhiamang a, a tun'na mel uh kitheilo hi. 12 A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute' gamtatna tua laibute sungah a kigelhna tawh kizui-in misite tungah thu a kikhen hi. 
			</verse>
			<verse book="66" chapter="21" verse="1-4">Tua ciangin van thak khat leh lei thak khat ka mu hi. Van masa leh lei masa maimang khin a, tuipi zong om nawnlo hi. 2 Mothak khat a pasal tawh a kituah dingin a kizem bangin vantung Pasian kiang panin Khuapi Siangtho ahi Jerusalem khua thak a hong paisuk ka mu hi. 3 Tokhom panin nakpi takin awging khat ka za a, "Tu-in Pasian omna inn pen mite tawh omkhawm ta hi. Pasian in amaute ompih ding a, amaute pen ama mite hi ding uhhi. Pasian mahmah amaute tawh omkhawm ding a, amah pen amaute' Pasian hi ding hi. 4 Amaute' mit panin khitui khempeuh nulsak ding hi. Thu luisate maimang khinta ahih manin sihna, dahna, leh na sa-a kahna cihte om nawnlo ding hi," a ci hi.

			</verse>
		</category>
		<category id="127">
			<verse book="1" chapter="3" verse="15">Nang leh numei kikal na suanlekhakte leh ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi," a ci hi.
			</verse>
			<verse book="1" chapter="3" verse="21">{ Topa } Pasian in mipa leh a zi-a' dingin savun puan bawl a, amaute silhsak hi.
			</verse>
			<verse book="19" chapter="22" verse="1">Ka Pasian, ka Pasian aw, banghangin kei hong nusia na hi hiam? Nong huhna ding ka hong thumna panin banghangin gamla om na hi hiam?
			</verse>
			<verse book="19" chapter="22" verse="6-7">Ahih hangin kei pen lungno khat bang lel ka hi a, mi ka bang kei hi. Mite' ko gawpgawp, mite' simmawh ka hihi. 7 Hong mu mi khempeuh in kei hong zahko-in, hong mukpiksan uh a, a lu uh hong peisan hi.
			</verse>
			<verse book="19" chapter="22" verse="16">Ka kiimah uite om a, siatna bawl mi honkhat in kei hong umcih uhhi. Ka khut ka khete hong sunletzo uhhi.
			</verse>
			<verse book="19" chapter="22" verse="18">Amaute in ka puante hawm uh a, ka puan a hawmna dingun lai ai a san uhhi.
			</verse>
			<verse book="19" chapter="34" verse="20">Amah in thuman mipa kem a, a guh khat zong kitanlo hi.
			</verse>
			<verse book="23" chapter="53" verse="3-12">Amah pen mite in simmawhin nusia a, gimna leh natna a thuak a hihi. Mite in en nuamloin a mai uh a humsan uh mipa bangin amah kisimmawh a, eite in amah i thusim kei hi. 4 "Amah in eite' natna teng thuakin, eite' gimna teng pua khin taktak hi. Ahi zongin eite in amah pen ama mawhna hangin Pasian in a gimsak, gimna a thuak bangin i ngaihsun hi. 5 Ahih hangin eite' khialhna hangin amah kiliamsak a, eite' mawhna hangin amah kisatnim hi. Ama gim thuakna hangin nopna i ngah a, ama liamna hangin damna i ngah hi. 6 Eite khempeuh in tuu bangin lam i khial khin a, eite khempeuh eimau san ciatah i pai khin hi. { Topa } in eite khempeuh' mawhnate ama tungah a suan hi. 7 "Amah kinengniamin gimna a kithuaksak hangin amah kam khat beek paulo hi. Sa gote kiangah a kipaipih tuuno leh a mulmette mai-ah a kipaipih tuu a hamloh mah bangin amah kam khat beek paulo hi. 8 Nenniamna leh thukhenna tawh amah kipaikhiatpih hi. A hingte' gam panin amah kikhenkhia-in, ama mite' khialhna hangin amah in gimna thuak hi, ci-in ama khang mite kua in thei ahi hiam? 9 Amah in mawhna bawllo, zuau gen ngeilo napi-in, amaute in migilote tawh sihna a kibang, mihaute tawh hankhuk a kibang a bawlsak uhhi," a ci uhhi. 10 Ahih hangin amah a kisatnim ding pen { Topa}' deihna a hihi. Amah in natna thuaksak hi. Mawhna hangin ama pumpi a kipiak ciangin amah in a suanlekhakte mu ding a, ama khan' a sau ding hi. { Topa}' deihna ama khutsungah pung ding hi. 11 Amah in a gimna thaman mu-in a lungdam ding hi. A mawk thuak ahihlohna thei-in a thuman ka nasempa in mi tampi tak a dik suaksak ding a, amah in amaute' mawhnate pua ding hi. 12 Tua ahih ciangin amah pen miliante tawh nate ka hawmsak ding a, amah in mihaute tawh nate a hawm ding hi. Banghang hiam cihleh amah in sihna dongin a nuntakna piakhia a, khialhna a nei mite tawh a kisim khawm hi. Ahih hangin amah in mi tampi' mawhna pua a, khialhna a neite-a' dingin a thumsak hi.
			</verse>
			<verse book="30" chapter="8" verse="9">Tua ni ciangin sunkim laipi mahin ni ka tumsak ding a, sunkim laipi mahin leitung khempeuhah khua ka mialsak ding hi. Topa { Pasian } ahi keimah in hih thu kong gen khin hi.
			</verse>
			<verse book="38" chapter="12" verse="10">"David' suanlekhakte leh Jerusalem khuamite' tungah hehpihna lungsim leh thungetna lungsim ka guan' ding hi. Amaute in a sutlup uh mipa enin, ta khat neihsun a sihsuah mite bangin kap ding uh a, tacil a khuaisuahte bangin nakpi takin kapin thum ding uhhi. 
			</verse>
			<verse book="38" chapter="13" verse="1">"Tua ni hong tun' ciangin David' suanlekhakte leh Jerusalem khuamite' mawhna leh nitnateng khempeuh a silsiang dingin tuinak khat hong phul ding hi.
			</verse>
			<verse book="40" chapter="26" verse="2">"Na theihsa uh mah bangin tuzawh ni nih khit ciangin Paisan Pawi hun hong tungta ding hi. Tua ciangin singlamteh tungah thah dingin Mihing Tapa kipia ding hi," a ci hi.
			</verse>
			<verse book="40" chapter="26" verse="20-24">A nitak ciangin Zeisu leh sawmlenihte an ne dingin a tukhawm uhhi. 21 Amaute anne-in a om laitakun Zeisu in, "Note khat in kei na hong lehhek ding uhhi," a cih ciangin 22 amaute dah mahmah uh a, amaute in a banbanin, "Topa aw, kei ka hi hiam?" ci-in a dong uhhi. 23 Zeisu in, "Ankuang ka sawk khawmpihpa in kei hong lehhek ding hi. 24 Mihing Tapa ahih leh Laisiangtho sungah a kigelhsa mah bangin a si ding ahi hi; ahi zongin Mihing Tapa a lehhekpa in gimna thuakding hi. Tua mipa pen a piang vetlo hi leh ama-a' dingin hoihzaw ding hi," a ci hi.
			</verse>
			<verse book="40" chapter="27" verse="3-5">A lehhekpa Judas in Zeisu a si dingin thu a kikhenna a muh ciangin kisikkik ahih manin siampi liante leh upate kiangah a ngun peek sawmthumte va paipih kik a, 4 "Mawhna a neilo mipa a si dingin lehhekkha ka hih manin ka mawh hi," a va ci hi. Ahi zongin amaute in, "Kote tawh bang kisai nawn ding ahi hiam? Nangma tavuan ahi hi," a na cihsan uhhi. 5 Tua ciangin amah in biakinn sungah a ngun peekte lawn'in paikhia a, amahmah a gui-awk hi.
			</verse>
			<verse book="40" chapter="27" verse="45-54">Sun nai sawmlenih huna kipanin nitak nai thum dong, nai thum sung, tua gamsung khempeuhah khim a zing hi. 46 Nitak nai thum hun pawl laitakin Zeisu nakpi takin kiko a, "Ka Pasian, ka Pasian, Banghangin kei hong nusia na hi hiam?" a cihna ahi, ‹ "Eloi, Eloi, lama sabakthani›," a ci hi. 47 A gei-ah a om a pauna a za mite pawlkhat in, "Hih mipa in Elijah a sam ahi hi," a ci uhhi. 48 Tua ciangin amaute khat va tai-in tuihupna la-in leenggahzu-hau sungah a diahkhit ciangin pumpeng dawnah henin Zeisu' hup dingin a tahto hi. 49 Ahi zongin adangte in, "Khawl dih un; amah a honkhia dingin Elijah hong pai hiam ngak dih ni," a ci uhhi. 50 Tua ciangin Zeisu nakpi takin kiko kikin a si ta hi. 51 Tua laitakin biakinn sung deina puan, a lu panin a taw dongin kikekin phelnih a suak hi. Zin zong lingin suangtumpite kitam hi. 52 Hankhukte zong kihong a, Pasian' mi a sisa tampite zong kithokik sak hi. 53 Hankhuk panin amaute paikhia uh a, sihna panin Zeisu a thawhkik khit ciangin, amaute zong khuapi siangtho sungah hong lut uh a, mi tampi in a mu uhhi. 54 Zeisu enin a om galkapbupa leh galkapte in zinlin'na leh a thupiangte a muh uh ciangin lamdangsa mahmah uh a, "Hihpa, Pasian' Tapa taktak mah ahi hi," a ci uhhi.  
			</verse>
			<verse book="40" chapter="27" verse="65-66">Pilat in amaute kiangah, "Galkapte cingsak unla, a muan'huai theithei dingin na siam bangun hih un," a ci hi. 66 Tua ahih ciangin amaute pai uh a, a han hukna suang limtakin a ciamteh khit uh ciangin galkapte a cingsak uhhi.
			</verse>
			<verse book="41" chapter="8" verse="31">Tua ciangin Zeisu in, "Mihing Tapa in tampi tak thuak ding hi; upate, siampi liante, leh Thukham hilh siate in amah nial ding uhhi. Amah kithat ding a, ni thum khit ciangin hingkik ding hi," ci-in a nungzuite hilh ding a kipan hi.
			</verse>
			<verse book="41" chapter="9" verse="31">Banghang hiam cihleh a nungzuite kiangah thu hilh a, "Mihing Tapa, mihingte' khutsungah kipia-in amaute in that ding uh a, ahi zongin ni thum khit ciangin hingkik ding hi," a ci hi.
			</verse>
			<verse book="41" chapter="10" verse="34">Tua mite in amah simmawh bawlin, cilphihin, satin a that ding uhhi. Ni thum khit ciangin amah thokik ding hi," a ci hi.
			</verse>
			<verse book="41" chapter="14" verse="1">Paisan Pawi leh Silngo Sawhloh Anlum Pawi a tun' ma ni nih ni-in siampi liante leh Thukham hilh siate in Zeisu simmatin a thahtheihna ding uh lampi a zong uhhi.
			</verse>
			<verse book="41" chapter="14" verse="12">Paisan Pawi an dingin tuuno a kigawh ni, Silngo Sawhloh Anlum Pawi ni masa ni-in a nungzuite in Zeisu kiangah, "Koi lai-ah pai-in Paisan Pawi an ding hong bawlsak ding ka hi uhhiam?" ci-in a dong uhhi.
			</verse>
			<verse book="41" chapter="14" verse="63-65">Tua ciangin siampi lianpenpa in a puan balkek a, "Thudang kisam nawnlo hi. 64 Pasian' tungah a paukhialhna na zazo uhhi. Bangci ngaihsut na hi uhhiam?" a ci hi. Hih mipa thah dingin kilawm hi, ci-in amaute khempeuh in thu a khen uhhi. 65 Tua ciangin mi pawlkhat in cilphih uh a, a mai tunsakin beng uh a, "Kua in hong beng ahi hiam, gen in," a ci uhhi. Palikte in zong amah paipihin a beng uhhi.  
			</verse>
			<verse book="42" chapter="22" verse="7-8">Tua ciangin Silngo Sawhloh Anlum Pawi hunsungin Paisan Pawi an-a nekding tuuno gawh ni hun hong tung hi. 8 Zeisu in Peter leh Johan kiangah, "Va pai unla, eite' Paisan Pawi annek ding va vaihawm un," ci-in a sawl hi.
			</verse>
			<verse book="42" chapter="23" verse="27-31">Zeisu' nung zui-in mi tampi tak pai uh a, tuate lakah Zeisu kahin a tamlawh numei pawlkhat zong a kihel hi. 28 Zeisu zong amaute lamah kihei a, "Jerusalem khua numeite aw, kei hong kah kei unla, note leh na tate uh-a' dingin kap un. 29 Banghang hiam cihleh mite in, ‘Ta a nei ngeilo, naungek nawi a teepsak ngeilo numei ciingte mi hampha mahmah ahi hi,’ a cih hun hong tung ding hi. 30 Tua hun hong tun' ciangin mite in, ‘Mual lian mual neute in hong cipnelhin a si khin hi lehang utzaw hang,’ ci ding uhhi. 31 Singkung hing bang ahi kei tungah hih bangin hong bawl uh ahih leh singkung keu bang ahi note tungah hong nak hihzaw kan ding uhhilo ahi hiam?" a ci hi.
			</verse>
			<verse book="42" chapter="23" verse="34">Ahi zongin Zeisu in, "Pa aw, amaute in bang hih ihi hiam cih theilo uh ahih manin a mawhna uh na maisak in," a ci hi. Tua ciangin amau' ngah ding ciat a theihna dingun ai sanin a puante a hawm uhhi.
			</verse>
			<verse book="42" chapter="23" verse="43-47">Zeisu in ama kiangah, "A mantakin ke'n kong cihin-ah: Tuni-in Paradais-ah kei tawh na omkhawm ding hi," a ci hi. 44 Tua hun laitak pen sunkim nai sawmlenih pawl hi a, ni mial ahih manin nitak lam nai thum ciangdong leitung khempeuhah khua mial a, 45 tua hun sungin biakinn sung dalna puan kikekin phelnih a suak hi. 46 Tua ciangin nakpi takin Zeisu kiko a, "Pa aw, nangma khutsungah keimah kong ki-ap hi," a cih khit ciangin a si ta hi. 47 Galkapmangpa in hih thupiang a muh ciangin Pasian phat a, "Hihpa, mihoih taktak khat ahi hi," a ci hi.
			</verse>
			<verse book="43" chapter="3" verse="14-17">Moses in gamlak khuam tungah sumngo gul a khai mah bangin Mihing Tapa zong hong kikhai ding a, 15 amah a um mi khempeuh nungta tawntung ding hi. 16 Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi. 17 Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
			</verse>
			<verse book="43" chapter="12" verse="23-24">Tua ciangin Zeisu in, "Mihing Tapa in Pasian' pianzia a ngahding hun hong tungta hi. 24 A mantakin ci lehang, mangbuhhum tang khat leilakah kituhin si masa kei leh tang khat bek mah hi ngitnget hi; ahi zongin si masa leh tang tampi tak hong nei thei hi.
			</verse>
			<verse book="43" chapter="18" verse="12-13">Tua ahih manin galkapte leh a bute leh Jew mi palikte in Zeisu manin hen uh a, 13 tua kumin siampi lianpen a sem Kaiafas' sungpa Annas kiangah a paipih masa uhhi.
			</verse>
			<verse book="43" chapter="18" verse="38-39">Pilat in, "Thuman na cih bang ahi hiam?" ci-in a dong hi.
			</verse>
			<verse book="43" chapter="19" verse="1-8">Tua ciangin Pilat in ama kiangah Zeisu paipih sakin a satsak hi. 2 Galkapte in a kumpi lukhu dingin ling vialin Zeisu khusak uh a, a kumpi puan dingin puansan a silhsak khit uh ciangin 3 ama kiangah nehin, "Jew mite Kumpipa, na khan' sau ta hen!" ci-in hopihin a khut uh tawh a beng uhhi. 4 Pilat zong khatvei hong pusuak kikin mihonte kiangah, "Ama khialhna bangmah a mulo ka hihna thu na theihna dingun note kiangah Zeisu ka hong paikhia sak hi," a ci hi. 5 Tua ahih manin Zeisu zong ling lukhu khukawm leh puansan silhkawmin hong pusuak a, Pilat in mihonte kiangah, "En un, hih lai-ah na mipa uh om hi," a ci hi. 6 Siampi liante leh biakinncing palikte in a muh uh ciangin "Singlamteh tungah that in, singlamteh tungah that in!" ci-in a kiko uhhi. Pilat in amaute kiangah, "Na ut uh leh paipih unla, singlamteh tungah that un! Ke'n ama khialhna ka mu kei hi," a cih ciangin 7 Jew mihonte in, "Amah Pasian' Tapa-in kigen ahih manin a kithah theihna ding Thukham ka nei uhhi," ci-in a genna uh 8 Pilat in a zak ciangin a lunghimawh semsem hi.
			</verse>
			<verse book="43" chapter="19" verse="19-30">Pilat in lai khat gelhsakin, "Jew mite' Kumpipa, Nazareth khuami Zeisu," cisak a, singlamteh tungah a suangsak hi. 20 Zeisu a kikhaina mun pen Jerusalem khuapi tawh kinai ahih manin Judea gammi tampi in hih lai kigelh a sim uhhi. Tua lai pen Hebrews  lai, Latin lai, leh Grik lai-in a kigelh hi. 21 Tua ciangin Jew siampi liante in Pilat kiangah, "‘Jew mite' Kumpipa,’ ci-in gelh kei in la, ‘Hih mipa in Jew mite' kumpi ka hi hi, ci hi,’ ci-in gelh in," a cih uh leh 22 Pilat in, "Ka gelhsa pen ka gelhsa bangbangin kip hi," ci-in a dawng hi. 23 Galkapte in singlamteh tungah Zeisu a khai khit uh ciangin a puante la uh a, khenkhat ciatin a ngah dingun khen li a suah uhhi. Mong a neilo, a kiphan a puantualpi zong a la uhhi. 24 Ahi zongin amaute in, "Hih puan balkek kei ni. A ngah ding i theihna dingin ai san ni," a kici uhhi. Laisiangtho sungah, "Amaute in ka puante hawm uh a, ka puantualpi ngahna dingin ai a san uhhi," ci-in a kigelhna a tun'na dingin hih bangin galkapte a gamta ahi uhhi. 25 Zeisu' singlamteh gei-ah ama nu; ama nuno ahi, Klopas' zi Mary; leh Magdala khuami Mary a ding uhhi. 26 Zeisu in ama nu leh a it a nungzuipa a dingkhawm a muh ciangin a nu kiangah, "Nu aw, tua lai-ah na tapa om hi," a ci hi. 27 Tua ciangin a nungzuipa kiangah, "Na nu tua lai-ah om hi," a ci leuleu hi. Tua ahih manin tua huna kipanin nungzuipa in ama inn-ah Zeisu' nu Mary a kem hi. 28 Tua hun ciangin Zeisu in na khempeuh kicingta hi, ci-in thei ahih manin Laisiangtho sungah a kigelh thu a tun'theihna dingin, "Ka dangtak hi," a ci hi. 29 Tua lai-ah beel khat dimin leenggahzu-hau om ahih manin amaute in tua sungah tuihupna diahin puknah hiang dawnah a koih khit uh ciangin Zeisu' kamah a va tahto uhhi. 30 Zeisu in tua leenggahzu-hau ciamin, "Man khinta hi," a cih khit ciangin a lu puksukin a si ta hi.
			</verse>
			<verse book="43" chapter="19" verse="32-42">Tua ahih manin galkapte hong pai uh a, a tuah masakpa uh a khe a kuaihtansak khit uh ciangin a langkhata ompa-a' zong a kuaihtansak uhhi. 33 Ahi zongin Zeisu' khe kuaitan dingin a kithawi uh ciangin amah a na sihkhitna thei uh ahih manin a khe a kuaihtansak nawn kei uhhi. 34 Ahi zongin galkapte khat in a teipi tawh Zeisu' pangpi a sut leh sisan leh tui hong leengkhia hi. 35 Note in na uptheihna dingun hih thupiang a mupa in ama muhna bang a hong gen a hihi. Ama thugente a man thu hi a, a genpa in a mantaktak a gen ahihna thu zong a thei hi. 36 Laisiangtho sungah, "Ama guhte khat zong kitanlo ding hi," ci-in a genna thu a tun'theihna dingin hih bangin a piang a hihi. 37 Tua banah Laisiangtho mundang khatah, "Teipi tawh a sutpa uh a en ding uhhi," na kici lai hi. 38 Tua ciangin Arimathea khuami Joseph in Zeisu' luang a lakkhiat theihna dingin Pilat kiangah va pai-in a ngen hi. (Joseph i cih pen Zeisu' nung a zui khat hi a, ahi zongin Jerusalem khua-a Jew uliante a kihtakna hangin a simzuih khat a hihi.) Joseph in Zeisu' luang a lakkhiat theihna dingin thu ngah ahih manin va pai-in Zeisu' luang a lakhia hi. 39 Zeisu kiangah a zan hawh ngei Nikodemas zong hong pai a, Zeisu' luang a siatlohna dingin a bawlna ding myrrh leh aloes paknamtui kigawm tawi sawmnih bang a gik a hong pua hi. 40 Tua mi nihte in si a vui uh ciangin a bawl ngeina bangun a paknamtuite nuhin puan tawh a tun uhhi. 41 Zeisu, singlamteh tungah a kithahna mun tawh kinai-ah huan khat om a, tua huansungah kuamah a kivui ngei nailohna hankhuk thak khat a om hi. 42 Tua ni pen Kigin' ni hi a, Jew mite' Sabbath ni hong naita ahih manin, tua hankhuk a nai ahihna hangin nawhsa thu-in tua lai munah Zeisu a vui uhhi.
			</verse>
			<verse book="44" chapter="2" verse="23">Pasian in thu a ma theihkholhna leh ama geelna tawh kizui-in note' khutsungah tua Zeisu a hong piakding a ngaihsutsa hi a, note in singlamteh tungah khai-in migilote' khut tawh amah na that uhhi.  
			</verse>
			<verse book="44" chapter="4" verse="27">A cih mah bangin Herod leh Pontias Pilat in hih khuapi sung teek mahah Gentail mite leh Israel mite tawh kikupna nei uh a, nangmah in Christ dingin na bawl, a siangtho na Nasempa Zeisu thahdingin a vaihawm uhhi.
			</verse>
			<verse book="45" chapter="5" verse="6-10">Eite cimawhin i om laitakin Pasian' hoihsak hunin ei mi gilote-a' dingin Christ hong si hi. 7 Mihoih khat-a' dingin a si ngam a omkha ahi zongin thukham zuizo mipa-a' dingin sih ngamna ding a thu haksa mahmah khat a hihi. 8 Ahi zongin eite mawhna nei ihih laitakin eite-a' dingin Christ hong si ahih manin Pasian in eite hong it mahmahna thu hong lak khin hi. 9 Ama sihna hangin tu-in Pasian tawh kipawlthei ihih manin Pasian' hehna hangin gimna panin zong hong suaktasak zaw kan lai ding hi. 10 Pasian tawh eite i kilangneih laitakin ama Tapa' sihna hangin amah tawh hong kilemsak ahih leh tu-in Pasian tawh kipawl khinta ihih manin Christ nuntakna in eite hong honkhiazo zaw kan ding hilo ahi hiam?   
			</verse>
			<verse book="46" chapter="1" verse="18">Banghang hiam cihleh sihna a thuak mite-a' dingin singlamteh tungah Christ sihna thu pen a haihuai thu a hihi. Ahi zongin hotkhiatna a ngah eite-a' dingin Pasian' vangliatna a hihi.
			</verse>
			<verse book="48" chapter="3" verse="13">Laisiangtho in, "Sing tungah a kikhai mi peuhmah Pasian' samsiat mi ahi hi," na ci ahih manin eite-a' dingin Christ in samsiatna a thuak manin Thukham zuihlahna hangin samsiatna panin eite a hong tankhia a hihi.
			</verse>
			<verse book="51" chapter="2" verse="15">Amah in huihlak a ukte leh vangliatna a nei khempeuh, singlamteh tungah zogawp khin a, galzote in a sal matte a kaih uh bangin mi khempeuh muhin a gualzawhna a lak hi.
			</verse>
			<verse book="52" chapter="5" verse="10">Amah a hong paikik ciangin a hing ihi a, a si ihi zongin amah tawh i omkhawm theihna dingin eite-a' dingin amah a hong si a hihi.
			</verse>
			<verse book="60" chapter="2" verse="24">Eite, mawhna lamah misi bangin, thuman lamah nungta-in i gamtat theihna dingin Christ mahmah in eite' mawhna ama pumpi mahmah tawh singlamteh tungah a pua hi. Ama liamna hangin note in damna na ngah uhhi.
			</verse>
			<verse book="60" chapter="3" verse="18">Christ mahmah zong note-a' dingin si a, Pasian' kiangah hong tun'pih theihna dingin mihoih khat pen mihoihlote' mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi.
			</verse>
			<verse book="62" chapter="4" verse="10">Hih ka gen itna pen eite in Pasian i itna thu hilo a, Pasian in eite hong itin, i mawhna a maitheihna dingin a Tapa a hong paisakna thu a hihi.  
			</verse>
			<verse book="66" chapter="5" verse="9">Amaute in la thak khat sa uh a, "Nang Tuuno, tua laizial a lakhia ding leh a ciamtehnate a lakhia dingin na kilawm hi. Nang hong kigo khin ahih manin mi namkim leh pau namkim a pau mite sung panin na sisan tawh Pasian-a' dingin mite na lei khin a,

			</verse>
		</category>
		<category id="128">
			<verse book="1" chapter="3" verse="15">Nang leh numei kikal na suanlekhakte leh ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi," a ci hi.
			</verse>
			<verse book="18" chapter="19" verse="25">"Ahi zongin a tawpna-ah kei hong pan'pih ding a nungta tawntung khat vantungah a omna thu ka thei hi.
			</verse>
			<verse book="19" chapter="16" verse="10">Banghang hiam cihleh Leinuai nong zuansak kei a, na mihoihpa Leihawmpi na musak kei hi.
			</verse>
			<verse book="23" chapter="25" verse="8">Amah in sihna beimangsak ding a, maitang khempeuh panin khitui nul ding hi. Leitung khempeuh panin ama mite a kizahkona lakhia ding hi. Banghang hiam cihleh { Topa } in hih thu gen khinzo hi.
			</verse>
			<verse book="26" chapter="37" verse="13-14">Note na kiphumna uh hankhuk hong hon'sakin kong paikhiatpih ciangin { Topa } ka hihna thu nong thei ding uhhi. 14 Note sungah keima nuntakna hu kong guan ding a, note hong hingsak kikin, na gam uhah kong tengsak kik ding hi. Tua ciangin { Topa } ka hihna thu nong thei ding uhhi. Hih bangin kong hihna ding thu ka kiciamzo a, ka kiciam bangin kong hih ding hi. { Topa } ahi keimah in hih thu ka gen khinzo hi, ci-in gen in," hong ci hi.
			</verse>
			<verse book="40" chapter="20" verse="19">Gentail mite in simmawh bawlin, satin, singlamteh tungah a khai dingin amaute khutsungah a pia ding uhhi. Ahi zongin a ni thum ni-in kihing kiksak ding hi," ci-in a tuamin thu a hilh hi.
			</verse>
			<verse book="40" chapter="27" verse="53">Hankhuk panin amaute paikhia uh a, sihna panin Zeisu a thawhkik khit ciangin, amaute zong khuapi siangtho sungah hong lut uh a, mi tampi in a mu uhhi.
			</verse>
			<verse book="40" chapter="28" verse="5-6">Ahi zongin tua vantung mi in numeite kiangah, "Lau kei un. Singlamteh tungah a kithat Zeisu a zong na hihlam uh ka thei hi. 6 Hih lai-ah amah om nawnlo hi. A gensa bangin thokik khinta hi. Hong pai unla, amah a kisialna mun hong en un. 
			</verse>
			<verse book="41" chapter="8" verse="31">Tua ciangin Zeisu in, "Mihing Tapa in tampi tak thuak ding hi; upate, siampi liante, leh Thukham hilh siate in amah nial ding uhhi. Amah kithat ding a, ni thum khit ciangin hingkik ding hi," ci-in a nungzuite hilh ding a kipan hi. 
			</verse>
			<verse book="41" chapter="16" verse="5-7">Han sungah a lut uh leh, a taklam pang uhah, puanpak a silh tangval khat a tu mu uh a, lamdangsa-in a lau uhhi. 6 Tua tangvalpa in, "Lamdangsa kei un. Singlamteh tungah a kithat Nazareth khuami Zeisu na zong uhhi. Amah kithosak kik khin a, hih lai-ah om nawnlo hi. Amah a kisialna mun hong en un. 7 Tu-in pai unla, Peter leh Zeisu' nungzui dangte kiangah hih thu va gen un. Note tungah hong gensa bangin Galilee gam amaute mai-ah pai hi; tua lai-ah amah na mu ding uhhi, ci hi, ci un," a ci hi.
			</verse>
			<verse book="41" chapter="16" verse="9">Sihna panin Zeisu a thawhkik khit ciangin ama sung pan dawi sagih a hawlkhiatna, Magdala khuami Mary tungah Nipi ni zingsang tungin kilang masa hi.
			</verse>
			<verse book="42" chapter="24" verse="6-7">Hih lai-ah om nawnlo hi; kithosak zo hi. Galilee gamah a om lai-in note kiangah thu hong genin, 7 ‘Mawhnei mite' khutsungah Mihing Tapa kipia ding a, singlamteh tungah kithatin, a ni thum ni-in hingkik ding hi,’ a cih thute phawk un," a ci uhhi.
			</verse>
			<verse book="42" chapter="24" verse="46-47">amaute kiangah, "Christ in sihna thuakin, a ni thum ni-in sihna panin hingkik ding a, 47 Jerusalem khua-a kipan minam khempeuh tungah a mawhna uh kisikin a kimaisakna ding thu, ama min tawh kihilh ding hi, ci-in kigelh hi.
			</verse>
			<verse book="43" chapter="20" verse="16-24">Tua ciangin Zeisu in, "Mary!" a cihleh Mary zong ama lamah kihei a, "Rabboni," ci-in a dawng hi. (Rabboni pen Hebrews  pau hi a, "Siapa," a cihna a hihi.) 17 Tua ciangin Zeisu in, "Kei hong lenlen nawn kei in. Ka Pa kiangah a paito nailo ka hihi. Ka sanggamte kiangah va pai in la, ‘Keima Pa leh note' Pa, keima Pasian leh note' Pasian' kiangah ka pai ding hi,’ ci hi, ci-in va gensak zaw in," a ci hi. 18 Tua ahih manin Magdala khuami Mary zong nungzuite kiangah pai-in Topa a muh khitna thu va gen a, hih a kam vaikhakte zong a zasak hi. 19 Tua ni pen Nipi ni nitak lam hi a, nungzuite zong a nitakin innsung khatah a kikhop laitakun Jerusalem khua-a Jew mi uliante a kihtakna uh hangin inn a kikalhnelh uhhi. Tua bang hinapi-in amaute lakah Zeisu hong ding a, "Nopna ngah ta un," ci-in a hopih hi. 20 Tua bangin a hopih khit ciangin a khutte leh a pangpi zong a lak hi. Topa a muhna hangun nungzuite a nuam mahmah uhhi. 21 Tua ciangin Zeisu in amaute kiangah, "Note in nopna ngah ta un. Pa in kei a hong sawl bangin note zong ka hong sawl hi," ci-in a vaikhak leuleu hi. 22 Tua khit ciangin amaute lamah a hu sang a, "Khasiangtho na sang un. 23 Mite' mawhna na maisak uh leh amaute' mawhna a mai hi ding a, na maisak kei uh leh amaute' mawhna a mailo hi ding hi," a ci hi. 24 Nungzuite kiangah Zeisu a kilah laitakin sawmlenihte sung panin Unau Peeng minno a nei Thomas omlo hi.
			</verse>
			<verse book="43" chapter="21" verse="13-14">Zeisu hong pai-in anlum la-in amaute tungah pia a, tua mah bangin ngasa zong a pia hi. 14 Hih pen sihna panin Zeisu a kithawhkik sak khitzawh nungzuite tungah a kilah a thum veina hita hi.  
			</verse>
			<verse book="44" chapter="2" verse="23-24">Pasian in thu a ma theihkholhna leh ama geelna tawh kizui-in note' khutsungah tua Zeisu a hong piakding a ngaihsutsa hi a, note in singlamteh tungah khai-in migilote' khut tawh amah na that uhhi. 24 Ahi zongin Pasian in misite lak panin amah hingkiksak a, sihna in amah lencip zolo ahih manin sihna hanga gimna panin amah a suaktasak hi.
			</verse>
			<verse book="44" chapter="3" verse="15">Tua ahih ciangin mite tungah nuntakna a piapa na that uh a, ahi zongin sihna panin Pasian in amah hingkiksak hi. Kote gel pen hih thu a thei teci ka hi uhhi.
			</verse>
			<verse book="44" chapter="4" verse="33">Topa Zeisu' thawhkikna thu, sawltakte in vangliatna tawh teci pang uh a, Pasian in amaute khempeuh tungah thupha tampi a pia hi.
			</verse>
			<verse book="45" chapter="1" verse="4">Khasiangtho thu lamsangah ci lehang misite lak panin vangliatna tawh a thawhsak kikna hangin Pasian' Tapa ahihna thu Pasian in a kilangsak hi.
			</verse>
			<verse book="45" chapter="4" verse="25">Eite' mawhna hangin a si dingin Zeisu kipia a, Pasian tawh eite i kipawl theihna dingin kihingkik sak hi.
			</verse>
			<verse book="45" chapter="6" verse="4-5">I Pa' vangliatna tawh sihna panin Christ a kithawhsak kik mah bangin eite zong nuntakna thak i nuntak theihna dingin tui i kiphum ciangin amah tawh kiphum khawmin a sikhawm ihi hi. 5 Banghang hiam cihleh ama sihna-ah sikhawmin pawlkhat i suah leh amah a thawhkikna-ah zong pawlkhat suakin i thokhawm ding hi.
			</verse>
			<verse book="45" chapter="6" verse="9">Banghang hiam cihleh sihna panin Christ kihingkik sak khin a, si kik ngei nawnlo ding hi. Ama tungah sihna in vangliatna nei nawnlo hi, ci-in i thei hi.
			</verse>
			<verse book="45" chapter="8" verse="11">Sihna panin Zeisu a thokiksak Pasian' Khasiangtho note sungah hong om leh sihna panin Christ a hingkik sakpa mah in note sungah a om ama Khasiangtho mah tawh a sithei pumpi a hong nungtasak ding hi.
			</verse>
			<verse book="45" chapter="8" verse="34">Tua ahih manin kua in amaute tungah thu khenthei nawnding ahi hiam? Eite-a' dingin a hong thumsakpa pen Pasian' taklamah a tu, a sih khit ciangin sihna panin a kihing kiksak Christ Zeisu hilo ahi hiam?
			</verse>
			<verse book="45" chapter="10" verse="9-10">Zeisu pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uh leh hotkhiatna na ngah ding uhhi. 10 Banghang hiam cihleh i lungsimah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah a hihi.
			</verse>
			<verse book="45" chapter="14" verse="7-9">Ama-a' ding bekin kuamah nungtalo a, ama-a' ding bekin kuamah silo hi. 8 I nuntak leh Topa-a' dingin a nungta ihi a, i sih leh zong Topa-a' ding mahin a si ihi hi. Tua ahih manin i si a, i hing zongin Topa-a' ihi hi. 9 Hih thu hangin Christ pen a site leh a hingte' Topa ahih theihna dingin hong si-in hong nungtakik hi.
			</verse>
			<verse book="46" chapter="6" verse="14">Pasian in sihna panin Topa thosak kik hi. Tua mah bangin eite zong ama vangliatna tawh hong thosak kik ding hi.
			</verse>
			<verse book="46" chapter="15" verse="3-8">Kei tungah a hong kihilh a thupi pen note tungah ka hong gensawn a, tua in: Laisiangtho sungah a kigelh mah bangin eite' mawhna tangdingin Christ hong si-in 4 kivui a, Laisiangtho sungah a kigelh mah bangin a ni thum ni-in Pasian in hingkiksak hi. 5 Tua ciangin Peter kiangah kilang a, a zomah sawltak sawmlenihte kiangah kilang hi. 6 Tua ciangin thu um mi za nga val tungah thakhatin kilang hi. Tua mi za nga valte, pawlkhat a sih khit tei hangin a tamzaw nungta lai uhhi. 7 Tua ciangin James tungah kilang a, tua banah sawltak sawmlenihte tungah kilang leuleu hi. 8 A tawpna penah, kei pen a ngeina bangin a suaklo naungek tawh a kibang hinapi-in kei tungah zong hong kilang hi.
			</verse>
			<verse book="46" chapter="15" verse="17-23">Christ a kihingkik saklo hi leh note' upna a mawkna hi ding a, na mawhna sung mah uhah note a omlai na suak ding uhhi. 18 Christ thu a um, a sisa mite zong a mawkna mah hi lai ding hi. 19 Christ hangin i lamet thu pen hih i leitung nuntak sung thu ding bek hi takpi leh leitung midang khempeuhte sangin a hehpihhuai zaw ihi ding hi. 20 Ahi zongin a thuman taktak ci lehang, a sisa mite zong hingkik takpi ding hi cih a kitel theihna dingin sihna panin Christ kihingkik sak khinzo hi. 21 Banghang hiam cihleh mi khat hangin sihna a ommah bangin mi khat hang mahin misite zong hin'kikna om hi. 22 Banghang hiam cihleh Adam tawh a kizop manin mi khempeuh si a, tua mah bangin Christ tawh a kizom khempeuh zong kihingsak kik ding hi. 23 Ahi zongin tua hin'kikna pen ama hun tawh kizui-in a banbanin hi ding hi. A masa penin Christ hi a, Christ hong paikik ciangin ama pawlte khempeuh hingkik ding hi. 
			</verse>
			<verse book="46" chapter="15" verse="54">A muatthei pen a muattheilo hong suakin, a sithei pen a sitheilo hong suah ciangin Laisiangtho thu hong tung taktak ding hi. Laisiangtho in, "Sihna maimangin gualzawhna in khuplet hi.
			</verse>
			<verse book="50" chapter="3" verse="10">Zeisu Christ thei-in, ama thawhkik bangin thokikin, kei zong sihna panin hong hingsak kik ding hi, ci-in ka lametna hangin ama thuak bangin thuakin, sihna-ah zong amah tawh ka kibat ding ka utpi pen a hihi.
			</verse>
			<verse book="51" chapter="1" verse="18">Na khempeuhah amah a lianpen ahih theihna dingin, amah pen pawlpi ahi ama pumpi lutang hi a, pawlpi' nuntakna a kipatna hi a, sihna panin a kithosak kik Tapa cil a hihi.
			</verse>
			<verse book="52" chapter="4" verse="14">Zeisu si-in thokik hi, ci-in i up mah bangin Pasian in Zeisu hong paipih kik ciangin amah umin a si mite zong hong tonpih ding hi, ci-in i um hi.
			</verse>
			<verse book="55" chapter="2" verse="18-19">Thuman lampi panin amaute pialkhin uh a, thawhkikna thu pen a beisa thu hi ta hi, ci-in thu um mi pawlkhat lungmangsak uhhi. 19 Ahi zongin Pasian in a phuhsa sutpi kilokzo ngeilo ding hi. Tua sutpi tungah, "Topa in ama mi kua teng hiam cih thei hi," cihna leh, "Topa tawh kipawl ing, a ci peuhmah in mawhna sukhalo ding hi," cihna kigelh hi.  
			</verse>
			<verse book="58" chapter="11" verse="19">Pasian in a sisa nangawn hingkiksak thei ding hi, ci-in Abraham in a up mah bangin Abraham in a sisa a tapa Isaac a limin a ngahkik a hihi.
			</verse>
			<verse book="60" chapter="1" verse="3">I Topa Zeisu Christ' Pa Pasian tungah lungdam ni. Ama hong hehpih mahmahna hangin sihna panin Zeisu Christ a thawhkik sakna tawh eite tungah nuntakna thak a hong pia hi. Tua ahih manin i lametna kiam ngeilo a, 
			</verse>
			<verse book="60" chapter="1" verse="21">Sihna panin amah hingkiksakin minthan'na a pia Pasian, ama hangin muang thei na hih uh manin, na up na muan' na lamet uh Pasian a hihi.
			</verse>
			<verse book="60" chapter="3" verse="20-21">Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian' thu manglo uhhi. Teembaw sungah a om mi giat bek, tui in a suaktasak hi. 21 Tui pen note a hong honkhia tuiphumna lim hi a, pumpi panin nin sawpkhiatna lim hiloin, Zeisu Christ thawhkikna hangin lungsim siangthona dingin Pasian' tungah kamciamna lim a hihi. Tua Zeisu thawhkikna in note hong honkhia a hihi. 

			</verse>
		</category>
		<category id="129">
			<verse book="1" chapter="41" verse="48">Egypt gamah tampi a om laitakin amah in tua kum sagih sunga ante khempeuh khawm a, khuapite sungah an khol hi. A kiima lote panin khuapi simah amah in an khol hi.
			</verse>
			<verse book="20" chapter="6" verse="6-8">Thadahpa aw, miksite kiangah pai in la, amau' nuntakzia va en in. 7 Amaute in a uk ding leh a makai ding kuamah neilo napi-in, 8 khuakhal sungin a nek ding uh, tuk hun sungin kaikhawm khol uhhi.
			</verse>
			<verse book="20" chapter="13" verse="16">Thungaihsun theite pilna tawh gamta a, mihaite in a haina taangko hi.
			</verse>
			<verse book="20" chapter="15" verse="22">Lim ngaihsut loin sepna tawh bangmah piang zolo a, limtakin geelna tawh ma kitun'zo bek hi.
			</verse>
			<verse book="20" chapter="21" verse="5">Limtakin ngaihsunin geelgeelna pen hauhna lampi hi a, nawhsa-in lopthop hihna pen zawn'na lampi a hihi. 
			</verse>
			<verse book="20" chapter="21" verse="20">Mipilpa' innsungah neihlelam a dimin om a, ahi zongin mihaipa in a ngahzahzah zangkhia pah hi. 
			</verse>
			<verse book="20" chapter="23" verse="4-5">Hauhnop man bekin sum' sila suak kei unla, a manloin gamtakha kei un. 5 Na ngahsa uh sumte mitphiat kalin beimang thei a, muvanlai bangin thakhatin lengmang thei hi.
			</verse>
			<verse book="20" chapter="24" verse="3-4">Pilna tawh inn kilam a, ngaihsut siamna tawh inn kip hi. 4 Thungaihsut theihna inn sungah a hoih a manpha nate a dimtakin om hi.
			</verse>
			<verse book="20" chapter="25" verse="28">Ama lungsim a ki-uk zolo mipa pen dalna kulhpi a neilo khuapi tawh kibang hi.
			</verse>
			<verse book="20" chapter="27" verse="12">Mipilte in a lauhuai thu muthei-in pelh uh a, mi mawkmawkte in phusuakin thuak uhhi.
			</verse>
			<verse book="20" chapter="27" verse="23-27">Na tuuhonte hoihtakin thei in la, na bawnghonte hoihtakin kem in. 24 Banghang hiam cihleh neihsa kip tawntunglo a, hauhna pen a khangkhangin kizom suaklo hi. 25 Lopate ki-atmang khin a, ahi zongin a no hong selkik hi. Mualtungah a po lopa hing khempeuh ki-atin inn-ah kipua a, 26 tuute in na puan ding hong guan' a, na keeltal mante lo ciing khat man tawh kikim hi. 27 Na keelnawite ahih leh na innkuan annek ding, leh na nasem numeite' nuntakna dingin kicing ding hi.
			</verse>
			<verse book="21" chapter="3" verse="1">Hih leitungah a piang thu khempeuh, Pasian in ama pian' hun dinga a sehsa hunin a pian'sak a hihi.  
			</verse>
			<verse book="40" chapter="25" verse="14-15">"Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte' kep dingin a ap hi. 15 Amau' siamna tawh kizui-in khat tungah tul nga, khat tungah tul nih, khat tungah tul khat a ap khit ciangin a zinkhia hi.   
			</verse>
			<verse book="42" chapter="12" verse="16-21">Tua ciangin Zeisu in amaute kiangah thugentehna khat gen a, "Mi haupa khat' lo-ah an tampi a piang hi. 17 Tua ciangin amah in a lungsim sungah, ‘Ka an khempeuh ka koihna ding mun kicinglo ahih manin bangcih ding ka hi hiam? 18 Tua ahih manin hih bangin ka gamta ding hi: Ka ansaalte phelin a lianzaw ansaalte ka lam ding a, tuate sungah ka ante leh ka neih khempeuh ka seng ding hi. 19 Tua ciangin keimah in: Mi hampha mahmah ka hihi. Kum tampi sung ka khom ding annek tuidawn leh na hoih tampi ka nei hi. An ne, zu ne-in, a nuam theithei-in ka om hithiat ding hi,’ ci hi. 20 Ahi zongin Pasian in ama kiangah, ‘Mihaipa aw, tuzan mahmahin na si ding hi. Hih na neihsa teng kua'n zang nawn ding ahi hiam?’ ci hi," a ci hi. 21 Tua ciangin Zeisu in a thugen a khupna-in, "Tua mah bangin amau-a' ding bekin a kholcipte pen Pasian' muhna panin mihau hilo uhhi," a ci hi.
			</verse>
			<verse book="42" chapter="12" verse="42">Topa in, "A pil a citak nasempa i cih a bangcite ahi hiam? A naseppih dangte ukin a hun manmanin amaute' nekzah ding ciat a pia dingin a topa in a seh nasempa a hihi. 
			</verse>
			<verse book="42" chapter="14" verse="28-30">Mi khatpeuh in inn lianpi khat lamding a sawm leh, ka zo zo ding hiam cih a theihna dingin a bei dingzah tuat masa hi. 29 Tua bangin tuat masa kei leh tua inn a khuampite a phuhkhit ciangin zawhlohpi-in khawl ding a, tua inn a kizolo a mu mite khempeuh in amah nuihsan ding uhhi. 30 ‘Hih mipa in inn lamding kipan napi-in zo zolo hi,’ ci ding uhhi.
			</verse>
			<verse book="42" chapter="16" verse="1-2">Tua ciangin Zeisu in a nungzuite kiangah, "Sum haupa khat om a, a neihsateng a uk dingin ama khutnuai-ah mi khat a koih hi. Tua a neihsateng a uk dingin a koih mipa in a topa' sumteng phengzat gawp hi, ci-in kikhia hi. 2 A topa in zong amah sam a, ‘Na gamtatna ka zak a bangci thu ahi hiam? Keima neihsa a uk dingin hong koih thei nawnlo ding ka hih manin a beisa hunsungah ka neihsate na zeekna sazian a kimtakin hong pia in,’ a ci hi.
			</verse>
			<verse book="42" chapter="16" verse="10-12">"A tawmno-ah a diktatte pen a tamah zong diktat uh a, a tawmno-ah a citaklote pen a tamah zong citaklo uhhi. 11 Hih leitung sumte-ah na cihtak kei uh leh kua in no tungah vantung sum hong ap ngam ding ahi hiam? 12 Midangte' neihsa tungah na cihtak kei uh leh, kua in no tungmah nomau gamhluah ding hong ap ngam ding ahi hiam?
			</verse>
			<verse book="43" chapter="9" verse="4">Sun khuavak laiteng kei hong sawlpa' na i sem ding hi. Kuamah in na a sep theihloh zan hun zong hong tung ding hi.
			</verse>
			<verse book="44" chapter="4" verse="32">Inn ahi a, lo ahi zongin a neite in zuak uh a, a sum ngahte uh sawltakte kiangah a ap uhhi. Mi khempeuh tungah a kisapna bang ciatun a sumte hawm uh ahih manin amaute lakah sum kitangsam kuamah omlo uhhi. 
			</verse>
			<verse book="44" chapter="5" verse="4">Tua lo na zuakma-in nangma-a' hi a, na zuakkhit ciangin a sum zong nangma-a' mah a hihi. Tua hinapi-in Banghangin tua bangin gamtat ding ngaihsun peuhmah na hi hiam? Mite a khem hiloin Pasian a khem na hi hi," a ci hi. 
			</verse>
			<verse book="44" chapter="28" verse="10">Amaute in na tampi tak hong pia uh a, teembaw tungah ka tuan'kik uh ciangin lamkala zat ding a kisam khempeuh hong puak uhhi.
			</verse>
			<verse book="45" chapter="2" verse="21">Midangte a hilh note in, nomau mah kihilhlo ding na hi uhhiam? "Guta kei un," ci-in mi hilh napi-in nomau mahmah guta hilo na hi uhhiam?
			</verse>
			<verse book="45" chapter="12" verse="11">Thadah kei unla, nakpi takin na sem un. Lawp mahmahna lungsim tawh Topa' na sem un.
			</verse>
			<verse book="46" chapter="10" verse="24">A kuamah peuh in note' angsung ding bek zong kei unla, midangte' phattuamna ding zongzaw un.
			</verse>
			<verse book="46" chapter="10" verse="31-32">Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian' minthan'na dingin na hih un. 32 Jew mi ahi a, Gentail mi ahi a, Pasian' pawlpi mi ahi zongin na lungnopmawh saklohna dingun na gamta un. 
			</verse>
			<verse book="46" chapter="16" verse="1-2">Tu-in Judea gama om Pasian mite huhna ding sum kaihkhopna ding thu tawh kisai-in: Galatia gama pawlpite in a hihding zia uh ka gen bangin note in zong na hih un. 2 Kei ka hong pai ciangin sumpi kaihkhop tawm a omlohna dingin na ngahna uh tawh kizui-in Nipi simin na tuamkoih unla, na na khol un. 
			</verse>
			<verse book="47" chapter="8" verse="5">Hih bangin a gamtatna uh kote' lamet sangin sangzaw pek hi. Amaute pen Topa tungah kipia masa uh a, tua ciangin Pasian' deihna bangin kote tungah zong a hong kipia uh a hihi.
			</verse>
			<verse book="47" chapter="8" verse="12">Piaknopna lungsim na neih nak uh leh na neihlohnate uh siksan hiloin na neihna uh tawh kizui-in na piak uh Pasian in hong sang ding hi.
			</verse>
			<verse book="47" chapter="9" verse="6">Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uhhi.
			</verse>
			<verse book="49" chapter="5" verse="15-16">Tua ahih ciangin hoihtakin kingaihsunin gamta unla, mihaite bang hiloin mipilte bangin gamta un. 16 Tuhun pen hun hoihlo hun ahih manin na hun neih khempeuh uh a hoih lamin zang un.
			</verse>
			<verse book="54" chapter="6" verse="17-19">Tuhuna a hau mite kisatheikha loin, a kiplo hauhnate muan' leh suan'in neikha loin, eite in nuamtakin i zat theihdingin citna tawh a hong pia Pasian a muan' a suan'na dingun na hilh in. 18 A hoih nate semin, gamtat pha-in, citna lungsim nei-in midangte a hopnopna dingun na hilh in. 19 Tua hi leh mailamah amaute' nuntakna ding bulpi taktak ahi neihsate, amau-a' dingin a khol mite ahi ding uhhi.
			</verse>
			<verse book="60" chapter="4" verse="10">Pasian' piak na a zatsiamte bangin Pasian' kiang panin na ngah uh nate, midangte' phattuamna dingin na zang un.

			</verse>
		</category>
		<category id="130">
			<verse book="40" chapter="3" verse="7">Ahi zongin Pharisee mite leh Saddusi mite tampi tak tui a kiphum dingin a hong pai a muh ciangin Johan in amaute kiangah, "Gul bangin ngian a zang note aw, a hong tung ding Pasian' hehna panin na suahtak theihna ding uh kua in hong hilhkhol ahi hiam?
			</verse>
			<verse book="40" chapter="3" verse="11-17">Na kisikkik khitna uh a kilatna dingin tui sungah note ka hong phum a, ahi zongin kei nungah a hong paipa in Khasiangtho leh mei sungah note hong phum ding hi. Tua a hong pai dingpa pen kei sangin nakpi takin lianzaw a, ama khedap a tawisak ding nangawnin ka kilawmzo nai kei hi. 12 Amah in a khutah anzapna tawi-in a ante zap a, a taksate khawmin a ansal sungah koih ding a, a ansite ahih leh a mit ngeilo mei sungah a khul ding hi," ci-in thu a hilh hi. 13 Tua laitakin Galilee gam panin Zeisu hong pai a, Johan' khutsungah a kituiphum dingin ama omna Jordan Gun-ah a hong tung hi. 14 Ahi zongin Johan in na tuiphum nuamlo a, "Nang in kei nong tuiphum dingin a kilawmzaw kimlai, kei' phum dingin nang hong pai zawsop na hi hiam?" a na ci hi. 15 Ahi zongin Zeisu in, "Pasian in hih dingin kisam a sak khempeuh i hih ding a kilawm thu ahih manin tu-in hong phum hoh in," a cih ciangin Johan in zong a mang hi. 16 Zeisu a kituiphum khit phetin tui sung panin a paikhia pah hi. Tua laitakin vantung hong kihong a, vakhu bangin Pasian' Khasiangtho hong kumsukin ama tungah a khawl a mu hi. 17 Tua sung mahin vantung panin aw khat hong ging a, "Hih pen ka it mahmah ka Tapa hi a, ama tungah ka lungkim mahmah hi," a hong ci hi.
			</verse>
			<verse book="40" chapter="28" verse="19">Tua ahih ciangin note pai unla, midang khempeuh, keima nungzui mi suaksakin, Pa min, Tapa min, leh Khasiangtho min tawh tui sungah na phum un.   
			</verse>
			<verse book="41" chapter="16" verse="16">Lungdamna Thu umin tui a kiphum mi peuhpeuh in hotkhiatna ngah ding a, a umlo mi peuhpeuh in mawhsakna thuak ding uhhi.
			</verse>
			<verse book="42" chapter="3" verse="16">Tua ahih ciangin Johan in amaute kiangah, "Keimah in tui sungah note ka hong phum hi; ahi zongin kei sangin nakpi takin a lianzaw khat hong pailai ding hi. Ama khedap khau a sutsak ding nangawnin kei ka kilawmzo nai kei hi. Amah in Khasiangtho leh mei sungah note hong phum ding hi.
			</verse>
			<verse book="42" chapter="3" verse="21-22">Mi khempeuh a kituiphum khit uh ciangin Zeisu zong a kituiphum hi. Zeisu in thu a nget laitakin vantung kihong a, 22 vakhu pumpi lim nei-in Khasiangtho ama tungah hong kumsuk hi. Tua laitakin vantung panin aw khat hong ging a, "Nang pen ka it ka Tapa na hi a, nangma tungah ka lungkim mahmah hi," a ci hi.
			</verse>
			<verse book="43" chapter="1" verse="29-33">A zingciangin Johan in ama kiangah Zeisu hong pai a muh ciangin, "En un, leitung mawhna a lakhia Pasian' Tuuno hih lai-ah hong pai hi. 30 Keima nungah mi khat hong pai ding a, keima suah ma-in amah omkhin ahih manin kei sangin amah lianzaw hi, ci-in ka genpa a hihi. 31 Amah a bangci mi hi ding cih theilo napi-in, Israel mite in amah a theihna dingun tui sungah mite a phum dingin a hong pai ka hi hi," a ci hi. 32 Johan in hih mipa thu teci na pang a, "Vantung panin vakhu bangin Kha hong paisukin ama tungah a om ka mu hi. 33 Keimah in amah ka theih nailoh hangin, tui sungah mite a phum dingin kei a hong sawl Pasian in, ‘A tungah Kha hong paisukin a omna mipa pen Khasiangtho sungah mite a phum dingpa ahi hi,’ ci-in hong genkhol hi.
			</verse>
			<verse book="43" chapter="3" verse="23">Tuiphumpa Johan zong thong kia nailo hi. Tua hi a, tui tampi omna Salim khua kiang Ainon kici munah Johan in mite tuiphum a, ama kiangah mite hong pai-in tui a kiphum uhhi.
			</verse>
			<verse book="43" chapter="4" verse="2">A taktakin Zeisu mahmah in tui phumloin a nungzuite bek in a phum a hihi.
			</verse>
			<verse book="44" chapter="1" verse="5">Johan in tui sungah mite phum a, ahi zongin a sawtloin Pasian in Khasiangtho tawh note hong kidimsak ding hi," ci-in thu a pia hi.
			</verse>
			<verse book="44" chapter="1" verse="22">"Tua ahih ciangin Topa Zeisu' thawhkikna thu teci pangin a hong genpih dingin Judas tangin mi khat i lakding kisam hi. Tua mipa pen Johan' tuiphum kipat huna kipanin Zeisu vanah a kilaktoh hun ciangdong, Zeisu' nasepna khempeuhah eite tawh a omkhawm mi khat ahih ding kisam hi," a ci hi.
			</verse>
			<verse book="44" chapter="2" verse="37-41">Amaute in hih thu a zak uh ciangin a lungsim uh nakpi takin sukha a, Peter leh sawltak dangte kiangah, "Sanggamte aw, bangci gamtat ding ka hi uhhiam?" ci-in a dong uhhi. 38 Tua ciangin Peter in amaute kiangah, "Na mawhna uh kisik unla, na mawhna uh hong kimaisak theihna dingin Zeisu Christ min tawh tui kiphum ciat un. Tua hi leh Pasian' piakkhong Khasiangtho na ngah ding uhhi. 39 Banghang hiam cihleh Pasian in ama kamciamna pen note tung, na suan na khakte uh tung leh gamlapi-a om mi khempeuh, i Topa Pasian in a sap mi khempeuh tungah a hong bawl ahi hi," ci-in a dawng hi. 40 Tua ciangin Peter in amaute tungah thu tampi genthuahin hanthawn a, "Hih migilote' gimthuak ding na tuahkhak lohna dingun nomau mah in na suahtakna ding uh lampi zong ciat un," a ci hi. 41 Mi tampi in ama thugen umin tui kiphum uh a, tua ni-in mihing tul thum bang kibehlap uhhi.
			</verse>
			<verse book="44" chapter="8" verse="13">Simon mahmah in zong um a, tui a kiphum khit ciangin Philip zui tawntung a, lim leh na lamdang lianpipite a bawl a muh ciangin lamdang a sa mahmah hi.
			</verse>
			<verse book="44" chapter="8" verse="35-39">Philip zong a kam ka-in thugen ding kipan a, tua a Laisiangtho simna mun-a kipanin Zeisu thu ciangdong a gen hi. 36 Lampi-ah a pai laitakun tui omna mun tung uh a, mangpa in, "Hih lai-ah tui om hi. Tui kiphum nuam peuh leng kua'n hong kham thei ding ahi hiam?" a ci hi. 37 Philip in, "Na lungsim takpi tawh na up nak leh tui na kiphum thei ding hi," a cih ciangin, "Zeisu Christ pen Pasian' Tapa hi, ci-in ka um hi," ci-in a dawng hi. 38 Tua ciangin a leeng a khawlsakna dingin mangpa in thu pia a, Philip tawh a nihun tui phualah pai-in Philip in amah a tuiphum hi. 39 Tui sung panin a paikhiat khit uh ciangin Topa' Khasiangtho in Philip paikhiatpih hi. Mangpa in Philip mu nawnlo hi; ahi zongin lungdam takin a lampai a zom hi.
			</verse>
			<verse book="44" chapter="9" verse="18">Tua laitakin Saul' mit panin ngasalip tawh a kibang na pawlkhat kia a, khua a mukik thei hi. Saul zong tui kiphumpah a,
			</verse>
			<verse book="44" chapter="10" verse="48">Zeisu Christ min tawh amaute tui a kiphumna ding uh a sawl hi. Tua ciangin amaute kiangah Peter a tam laina dingin a thum uhhi.
			</verse>
			<verse book="44" chapter="11" verse="16">Tua ciangin Topa in, ‘Johan in tui sungah hong phum a, ahi zongin Pasian in Khasiangtho tawh note hong kidimsak ding hi,’ a cihsa thu ka phawkkik hi.
			</verse>
			<verse book="44" chapter="16" verse="15">Amah leh a innsunga om mi khempeuh tui kiphum uh a, "Topa thu a um mi taktak hi, ci-in na hong ngaihsut nak uh leh hong pai unla, ka inn-ah hong tung un," ci-in hong samin a hong zol hi.
			</verse>
			<verse book="44" chapter="16" verse="29-33">Thongcingpa in zong meivak a la dingin mi khat sawl a, thong sungah tai-in laukawm lingkawmin Paul leh Silas khe kiang va kiden'na-in a va boksuk hi. 30 Tua ciangin amaute pusuahpih a, "Tote aw, hotkhiatna ka ngahna dingin bangci gamtat ding ka hi hiam?" ci-in a dong hi. 31 Amaute in, "Topa Zeisu um in. Tua hi leh nang leh na innkuanpihte in hotkhiatna na ngah ding uhhi," ci-in a dawng uhhi. 32 Tua ciangin amaute in amah leh a innsunga om mi khempeuh tungah Topa' thu a hilh uhhi. 33 Tua zankim laitakpi mahin thongcingpa in amaute' liammate sawpsiangsak a, amah leh a innkuanpih mi khempeuh a kituiphum pah uhhi. 
			</verse>
			<verse book="44" chapter="19" verse="4-5">Tua ciangin Paul in, "Johan' hilh tuiphumna pen mawhna a kisik mite-a' ding a hihi. Amah in Israel mite kiangah, ‘Keima nunga hong pai dingpa Zeisu um un,’ ci-in gen hi," a ci hi. 5 Amaute in hih thu a zak uh ciangin Topa Zeisu' minin tui a kiphum uhhi. 
			</verse>
			<verse book="44" chapter="22" verse="16">Tu-in bang ngak lai ding na hi hiam? Tho in la, Pasian kiangah thu ngenin kituiphum in la, na mawhnate silsiangsak in,’ hong ci hi. 
			</verse>
			<verse book="45" chapter="6" verse="3-4">Christ Zeisu tawh i kipawl theihna dingin ama sungah a kiphum eite pen ama sihna mahah zong a sikhawm ihihlam theilo na hi uhhiam? 4 I Pa' vangliatna tawh sihna panin Christ a kithawhsak kik mah bangin eite zong nuntakna thak i nuntak theihna dingin tui i kiphum ciangin amah tawh kiphum khawmin a sikhawm ihi hi.
			</verse>
			<verse book="46" chapter="1" verse="16">(Eh! Stefanas-te innkuan zong ka tuiphum mah hi. Tuate cih simloh kuamah dang ka tuiphumlam ka thei kei hi.)
			</verse>
			<verse book="46" chapter="10" verse="1-2">Sanggamte aw, Moses a zui i pu i pate tungah a piang thu na phawk ding uh ka deih hi. Meiipi in amaute khempeuh na hu a, a vekpi-un nuamtakin San Tuipi na kantanzo uhhi. 2 Meiipi sung leh tuipi sungah ama nungzui a suak dingin Moses sungah amaute na kiphum uhhi.
			</verse>
			<verse book="46" chapter="12" verse="13">Jew mi ihi a, Gentail mi ihi zongin, sila ihi a, sila a hilo ihi zongin, eite minam tuamtuam ihih hangin Khasiangtho khat bek mah in Zeisu' pumpi a suak dingin ama sungah hong phum a, eite khempeuh tungah a hong kipia pen tua a kibang Khasiangtho khat bek mah a hihi. 
			</verse>
			<verse book="48" chapter="3" verse="27">Christ sungah a kiphum note in Christ' pianzia a nei khinta na hi uhhi.
			</verse>
			<verse book="49" chapter="4" verse="4-6">A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Khasiangtho zong khat bek mah a neikhawm ihi hi. 5 Topa khat bek, upna khat bek, tuiphumna khat bek mah a zangkhawm ihi hi. 6 Mi khempeuh' Pa ahi Pasian khat bek om a, mi khempeuh' Topa hi-in, na khempeuh hih kimin, mun citengah a om hi.
			</verse>
			<verse book="51" chapter="2" verse="12">Note tui na kiphum uh ciangin Zeisu tawh kiphum khawmin, misite' lak panin Christ a thosak Pasian' vangliatna na up manun Christ mah tawh tuiphumna panin a thokhawm leuleu na hi uhhi.
			</verse>
			<verse book="51" chapter="2" verse="11-12">Amah tawh na kipawlna uh hangin mihingte in pumpi vun a at uh bang hiloin, Christ' vun-atna ahi mawhnopna lungsim tawh kipelhna a ngah khinta na hi uhhi. 12 Note tui na kiphum uh ciangin Zeisu tawh kiphum khawmin, misite' lak panin Christ a thosak Pasian' vangliatna na up manun Christ mah tawh tuiphumna panin a thokhawm leuleu na hi uhhi.
			</verse>
			<verse book="60" chapter="3" verse="20-21">Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian' thu manglo uhhi. Teembaw sungah a om mi giat bek, tui in a suaktasak hi. 21 Tui pen note a hong honkhia tuiphumna lim hi a, pumpi panin nin sawpkhiatna lim hiloin, Zeisu Christ thawhkikna hangin lungsim siangthona dingin Pasian' tungah kamciamna lim a hihi. Tua Zeisu thawhkikna in note hong honkhia a hihi. 
			</verse>
			<verse book="62" chapter="5" verse="6-8">Hih Zeisu Christ pen tui tawh kiphumna leh a sisan luangin sihna tawh a hong pai hi a, tui bek tawh a hong pai hiloin tui leh sisan tawh a hong pai a hihi. Kha mahmah in hih thu a manna teci a pang hi. Kha pen thuman gen a hihi. 7 Hih thu-ah teci a pang thum om a, 8 tuate pen Kha, tui, leh sisan ahi uhhi. Hih thumte' teci pan'na kibang kim hi.

			</verse>
		</category>
		<category id="131">
			<verse book="1" chapter="15" verse="6">Amah in { Topa } muang hi. Tua ahih manin ahi ding bangin Abram gamta hi, ci-in { Topa } in a ciamteh hi.
			</verse>
			<verse book="19" chapter="3" verse="1-8">{ Topa } aw, ka galte tam mahmah a, mi tampi tak in kei hong langpan' nainai uhhi. 2 Pasian in amah huhlo ding, mi tampi in hong ci uhhi. 3 Ahih hangin { Topa } aw, nang pen ka kidalna lum, ka minthan'na leh ka lu hong phongpa na hi hi. 4 Nakpi takin { Topa } ka galsap a, amah in a mual siangtho panin kei a hong dawng hi. 5 Lumin ka ihmu a, { Topa } in hong kem ahih manin ka thokik hi. 6 Keimah a hong galbawl keimah a hong umcih mi tul sawm tampite ka kihta kei hi. 7 Tho in, { Topa}! Kei hong hon in, ka Pasian! Banghang hiam cihleh ka galte khempeuh' paang nangmah in na beenggawp a, migilote' ha na sutan hi. 8 Gualzawhna pen { Topa } nangma hang a hihi. Na mite tungah na thupha hong tung ta hen!
			</verse>
			<verse book="19" chapter="27" verse="5">Banghang hiam cihleh haksat hun ciangin amah in a buk sungah kei hong seel ding hi. A puanbuk khuhna nuai-ah kei hong seel ding a, a sangna suang tungah kei hong koih ding hi.
			</verse>
			<verse book="19" chapter="37" verse="5-6">{ Topa } tungah na vai teng ap in. Amah muang in; amah in hong sem ding hi. 6 Amah in nangma dikna khuavak bangin, nangma thumanna nitaang bangin hong langsak ding hi.
			</verse>
			<verse book="19" chapter="40" verse="1">{ Topa } lamenin ka ngak ngiungeu a, amah kei lam hong nga-in ka kikona aw hong za hi.
			</verse>
			<verse book="19" chapter="46" verse="1-2">Pasian, i belh leh i thahatna hi a, haksat hunin a hong huh pahpahpa a hihi. 2 Tua ahih ciangin, leitung kikhinin, mualte tuipi sung a kiden'na zongin, a tuite ging zuazua-in phuan zuazua a, hih gin'na hangin mual liante a ling zongin, i lau kei ding hi.
			</verse>
			<verse book="19" chapter="46" verse="10">"Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi," a ci hi.
			</verse>
			<verse book="20" chapter="3" verse="5-6">Na lungsim khempeuh tawh { Topa } muang in la, nang' theihna suang kei in. 6 Na hihna khempeuhah amah phawk in. Tua hi leh lampi man amah in hong lak ding hi.
			</verse>
			<verse book="23" chapter="40" verse="31">Ahih hangin { Topa } a muang mite a tha uh dimkik ding a, muvanlai bangin kha tawh leengto-in, amaute tai napi-un tawllo ding uh a, amaute lam pai napi-un gimlo ding uhhi.
			</verse>
			<verse book="40" chapter="8" verse="5-13">Kapernaum khua a tun' ciangin Rom mi galkapbu khat ama kiangah hong pai-in, 6 "Topa aw, ka nasempa cina-in inn-ah lupna ngakin om a, gim mahmahin tangzo hetlo ahih manin hong damsak in," ci-in a thum hi. 7 Zeisu in, "Hong pai-in ka damsak ding hi," a ci hi. 8 Ahi zongin galkapbupa in, "Topa aw, keima inn-ah nangpipi nong pai dingin kilawmlo ka hih manin a damna dingin thu pia lel lecin zong ka nasempa dam ding hi. 9 Kei zong uliante khutnuai-ah nasem mi ka hi a, keima khutnuai-ah zong galkapte a om hi. Tua galkapte khat kiangah, ‘Pai in,’ ci-in sawl leng pai a, adang khat kiangah, ‘Hong pai in,’ ci-in sam leng hong pai a, ka nasempa kiangah, ‘Hih sem in,’ ci-in sawl leng a sem hi," a ci hi. 10 Zeisu in hih bupa thugen a zak ciangin lamdangsa a, amah a zui mihonte kiangah, "A mantaka kong genin-ah Israel mite lak nangawnah hih bang upna a nei ka mu nai kei hi. 11 Nisuahna leh nitumna panin mi tampi tak hong pai-in vantung ki-ukna sungah Abraham, Isaac, leh Jacob-te tawh an ne-in sabuai-ah tukhawm ding uhhi. 12 Ahi zongin vantung ki-ukna sungah a om dingin a kingaihsun Israel mite ahih leh pualam khuamialna-ah kilawnkhia ding a, tua lai-ah kapin a hagawi ding uhhi," a ci hi. 13 Tua ciangin Zeisu in galkapbupa kiangah, "Na inn-ah ciah in. Na up bangin hong piang ding hi," a ci hi. Tua hun laitak teek mahin a nasempa a dam hi.
			</verse>
			<verse book="40" chapter="8" verse="26">Zeisu in, "Banghangin tuaci lau na hi uhhiam? Na upna uh neu mahmah hi," a cih khit ciangin tho-in huihpi leh tuihualte thu pia a, a dai dide pah hi.
			</verse>
			<verse book="40" chapter="9" verse="2">Mi pawlkhat in khutlekhezaw mi khat, a lupna pheek tawh hong pua-in Zeisu kiang a hong tun'pih uhhi. Zeisu in amaute' upna a muh ciangin a cina mipa kiangah, "Ka ta aw, na lungsim kinuamsak in; na mawhna hong kimaisak khinta hi," a ci hi.
			</verse>
			<verse book="40" chapter="9" verse="22">Zeisu zong hong kihei a, tua numei a muh ciangin, "Ka tanu aw, na lung kinuamsak in. Na upna in nang hong damsak khinta hi," a cih khit phetin tua numei a dampah hi.
			</verse>
			<verse book="40" chapter="12" verse="18">"Keimah in ka teelsa ka nasempa, ka it mahmah, ka lungkimnapa en un. Keima Kha ama tungah ka pia ding a, Gentail mite tungah upna man a pulak ding hi.
			</verse>
			<verse book="40" chapter="13" verse="32">Khaici khempeuh lak panin ankam tang a neupen a hihi. Ahi zongin a khan'khit ciangin ankung lakah a golpen suak ahih manin vasate in a hiang tungah bu a tomtheihna zah ding ciang hong suak thei hi," a ci hi.
			</verse>
			<verse book="40" chapter="14" verse="29-31">Zeisu in, "Hong pai in," a cih ciangin Peter zong gunkuang tung panin kumkhia a, Zeisu' omna lam manawhin tui tungah a pai hi. 30 Ahi zongin huihpi nung a muh ciangin lau a, tui sungah tum dektak ahih manin, "Topa aw, hong hon in," a ci hi. 31 Zeisu in zong a khut tawh Peter zamin len a, "Upna cingtaak lopa aw, bang ci-a hong tuaci muan'lah na hi hiam?" a ci hi.
			</verse>
			<verse book="40" chapter="15" verse="25-28">Ahi zongin tua nupi hong pai-in Zeisu' mai-ah khukdin' a, "Topa aw, kei hong huh in," a ci hi. 26 Zeisu in, "Tate' annek ding laksakin ui khawite piak ding kilawm lo hi," ci-in a dawng hi. 27 Nupi in, "Hi mah hi, Topa aw; a topa sabuai tung panin a kia annengte, ui khawite in zong nebuang hilo ahi hiam?" a ci hi. 28 Tua ciangin Zeisu in tua nupi kiangah, "Nupi aw, na upna lian taktak hi. Na deihna bangin hong piang ding hi," ci-in a dawn' khit ciangin a tanu thakhatin a dampah hi.
			</verse>
			<verse book="40" chapter="17" verse="20">Zeisu in, "Na upna uh a cingtaak lohna hang a hihi. Ahi taktakin note kiangah kong genin-ah: Ankam tang cia bang upna na neih nak uh leh, hih mual kiangah, ‘Hih lai panin hua lai-ah kin in,’ ci le uh cin kinkhia ding hi. Na hih theihloh uh khat zong omlo ding hi.  
			</verse>
			<verse book="40" chapter="21" verse="21-22">Zeisu in, "Note kiangah a mantaka kong genin-ah: Note in uplahna nei hetloin, upna taktak na neih nak uh leh hih theikung tungah a piang bang na hih theih uh banah, hih mual kiang nangawnah, ‘Na omna pan paikhia-in tuipi sung kiden'na in,’ ci le uh cin na cih bangun piang ding hi. 22 Upna na neih nak uh leh na nget peuhpeuh uh na ngah ding uhhi," a ci hi.  
			</verse>
			<verse book="41" chapter="4" verse="38-41">Zeisu pen gunkuang nunglamah lukham khamin ihmu-in a om hi. A nungzuite in amah phongin, "Sia aw, kote sita le ung phamawh hong salo na hi hiam?" a ci uhhi. 39 Zeisu zong tho-in, "Nung nawn kei in," ci-in huihpi thu pia a, tuihualte kiangah, "Kilok nawn kei un," a ci hi. Tua ciangin huihnung khawlin dai khipkhep pah hi. 40 Tua ciangin Zeisu in a nungzuite kiangah, "Banghangin lau na hi uhhiam? Tu ciangdong upna nei nailo na hi uhhiam?" a ci hi. 41 A nungzuite in lamdangsa mahmah uh a, "Huihpi leh tuihualte nangawn, ama sawl bangin a gamta uhhi," a ci uhhi.
			</verse>
			<verse book="41" chapter="5" verse="36">Ahi zongin Zeisu in amau thu kigen donloin kikhopna inn ukpa kiangah, "Lunghimawh kei in; upna nei peuh in," a ci hi.
			</verse>
			<verse book="41" chapter="9" verse="23">Zeisu in, "Banghangin na hihtheih leh, ci na hi hiam? A umte-a' dingin na khempeuh hithei hilo ahi hiam?" a ci hi. 
			</verse>
			<verse book="41" chapter="10" verse="52">Tua ciangin Zeisu in, "Na ciah thei ta ding hi; na upna in nang hong damsakzo hi," a cihkhit phetin amah in khua mukik theipah a, tua a paina lampi-ah Zeisu' nung a zui hi. 
			</verse>
			<verse book="41" chapter="11" verse="22-24">Zeisu in amaute kiangah, "Upna nei un. 23 Upna na neih nak uh leh hih mual kiangah, ‘Na omna panin paikhia-in tuipi sung kiden'na in,’ ci le uh cin, na lungsim sung uhah uplahna omloin na gen bangun piang taktak ding hi, ci-in na up nak uh leh, na cih bangun hong piang ding hi. 24 Tua ahih manin note kiangah kong genin-ah: Na khat peuhpeuh na nget uh ciangin ngah ding ci-in um un; tua hi leh na nget peuhpeuh uh na ngah ding uhhi. 
			</verse>
			<verse book="41" chapter="16" verse="16">Lungdamna Thu umin tui a kiphum mi peuhpeuh in hotkhiatna ngah ding a, a umlo mi peuhpeuh in mawhsakna thuak ding uhhi. 
			</verse>
			<verse book="42" chapter="1" verse="37">Tua ahih manin Pasian in a bawl theihloh khat zong omlo hi," ci-in a dawng hi.
			</verse>
			<verse book="42" chapter="1" verse="45">Topa in nang tungah a hong gen thute hong tung taktak ding hi, ci-a upna pen nang-a' dingin a lungdamhuai mahmah ahi hi," a ci hi.
			</verse>
			<verse book="42" chapter="5" verse="20">Zeisu in amaute' upna a muh ciangin a mipa kiangah, "Lawm aw, na mawhnate hong kimaisak khinta hi," a ci hi.
			</verse>
			<verse book="42" chapter="12" verse="27-28">Gamlaka pakte ngaihsun dih un. Tuate in a nekding uh na semlo uh a, a silhding uh puan zong ganlo uhhi. Ahi zongin note kiangah kong genin-ah: Bangzahin a hauh hangin Solomon nangawn, hih pakte khat zahin a hoihin kizem zolo lai hi. 28 Upna neu mite aw, tuni-in om a, zingciangin keutumin meikhuk sungah a kikhultum lopa kungte, Pasian in puansilh guan' ahih leh note hong guan'zaw kan ding hilo ahi hiam?
			</verse>
			<verse book="42" chapter="17" verse="5-6">Nikhat, sawltakte in Topa kiangah, "Ka upna uh hong liansak in," a ci uhhi. 6 Topa in, "Ankam tang cia a pha upna nei le uh cin, hih nailung kung kiangah, ‘Kizunglot in la tuipi sungah va po in,’ ci le uh cin na cih bangun piangzo ding hi.
			</verse>
			<verse book="42" chapter="18" verse="27">Ahi zongin Zeisu in, "Mihingte' hih zawhloh pen Pasian in hihzo hi," ci-in a dawng hi.
			</verse>
			<verse book="42" chapter="18" verse="42-43">Tua ciangin Zeisu in, "Na upna in nang hong damsak khinta hi," a ci hi. 43 Amah in zong thakhatin khua muthei pah a, Zeisu zui-in Pasian tungah a lungdamna a ko hi. Mihonpite in zong a muh ciangin a vekpi-un Pasian a phat uhhi.
			</verse>
			<verse book="42" chapter="22" verse="31-32">Tua ciangin Zeisu in, "Simon, Simon aw, lokhopa in buhhum a haih bangin note khempeuh hong ze-etna dingin Satan in thu a ngah khitna thu phawk in. 32 Ahi zongin, Simon aw, na upna na khahsuah lohna dingin nang-a' dingin thu kong ngetsak khin hi. Kei kiangah nong kiheikik ciangin nungzui na lawmte na hanthawn in," a ci hi.
			</verse>
			<verse book="43" chapter="1" verse="12">Tua bang hita se leh ama thu ngai-in amah a um mite khempeuh tungah Pasian' tate suahtheihna ding thu a pia hi.
			</verse>
			<verse book="43" chapter="3" verse="16">Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi.
			</verse>
			<verse book="43" chapter="3" verse="18">Amah a um mite in mawhsak thukhenna thuaklo ding uhhi. Amah a umlote pen Pasian' Tapa neihsun umlo uh ahih manin mawhsak thukhenna a thuak khinta uh a hihi.
			</verse>
			<verse book="43" chapter="3" verse="36">Tua ahih manin Tapa a um mi peuhmah nungta tawntung ding a, Tapa' thu a manglote in nuntak mulo ding a, amaute tungah Pasian heh tawntung ding hi," a ci hi.
			</verse>
			<verse book="43" chapter="5" verse="25">A taktakin ci lehang: A si mite in Pasian' Tapa' aw a zak hun uh hong tung ding hi bek loin tu-in a hun hong tungkhin hita a, ama aw a za mi khempeuh nungta ding uhhi.
			</verse>
			<verse book="43" chapter="6" verse="35">Tua ciangin Zeisu in, "Kei pen nuntakna an ka hihi. Ka kiangah hong paite gilkial ngei nawnlo ding a, kei hong umte dangtak ngei nawnlo ding hi.
			</verse>
			<verse book="43" chapter="6" verse="47">A mantakin kong genin-ah, kei hong umte bek in nuntak tawntungna ngah hi.
			</verse>
			<verse book="43" chapter="7" verse="38">Laisiangtho sungah, ‘Kei hong um mite sung panin nuntakna tui luangkhia ding hi,’ a cih mah bangin kei hong um mite ka kiangah hong pai-in hong dawn ta un," a ci hi.
			</verse>
			<verse book="43" chapter="8" verse="24">Kei pen, ‘Kei ka hihlam na hong up kei uh leh na mawhna uh a sihpih ding na hih manun, na mawhna uh na sihpih ding uhhi,’ ci-in ka hong genna pen hih thu hang ahi hi," a ci hi. 
			</verse>
			<verse book="43" chapter="11" verse="25-26">Tua ciangin Zeisu in, "Keimah in a sisa mite thosakin a hingsak theipa ka hihi. Kei hong um mi peuhmah a sih hangin nungta ding hi. 26 A nungta-a kei hong um mite si ngei nawnlo ding hi. Hih thu na um hiam?" a cih ciangin,
			</verse>
			<verse book="43" chapter="11" verse="40">Zeisu in, "Na up nak leh Pasian' vangliatna na mu ding hi, ci-in hong genkhin hilo ka hi hiam?" a ci hi.
			</verse>
			<verse book="43" chapter="14" verse="12">A mantakin ka hong genin-ah, kei hong umte in keima sep nate mah sem ding hi. Pa kiangah kei ciahding ka hih manin keima sep sangin zong a lianzaw sem lai ding uhhi.
			</verse>
			<verse book="43" chapter="20" verse="28-29">Thomas in zong, "Ka Topa, ka Pasian!" ci-in a dawn' ciangin 29 Zeisu in, "Kei na hong muhkhit ciang bekin hong um pan na hi hiam? Kei hong mulo napi-in hong umte-a' dingin lungdamhuai mahmah zaw ding hi," a ci hi.
			</verse>
			<verse book="43" chapter="20" verse="31">Hih laibu sungah a kigelh thute pen Zeisu, Pasian' Tapa, Christ ahihna thu na uptheihna ding uh leh ama min hangin tua upna tawh nuntakna na ngahtheihna ding uh deihna tawh a kigelh a hihi.
			</verse>
			<verse book="44" chapter="2" verse="38">Tua ciangin Peter in amaute kiangah, "Na mawhna uh kisik unla, na mawhna uh hong kimaisak theihna dingin Zeisu Christ min tawh tui kiphum ciat un. Tua hi leh Pasian' piakkhong Khasiangtho na ngah ding uhhi.
			</verse>
			<verse book="44" chapter="6" verse="5">A vekpi-un sawltakte' thugente thukimpih uh ahih manin, Khasiangtho tawh kidimin upna a nei Stephen, Philip, Prokhoras, Nikanor, Timon, Parmenas, leh Antiok khua pan Gentail mi ahi Jew biakna a zui Nicolas a teel uhhi.
			</verse>
			<verse book="44" chapter="11" verse="22-24">Jerusalem-a om pawlpite in hih thu a zak uh ciangin Antiok khua-ah Barnabas a paisak uhhi. 23 Barnabas a tun' ciangin Pasian in amaute thupha a piakna mu-in lungdam mahmah a, amaute citakin a lungsim khempeuh uh tawh Topa tungah a thumanna dingun a hanthawn hi. 24 Barnabas pen mihoih mahmah, upna nei-in, Khasiangtho tawh a kidim mi khat a hihi. Mi tampi in Pasian a um uhhi.
			</verse>
			<verse book="44" chapter="14" verse="9-10">Amah in Paul' thuhilhte limtakin a ngai hi. Tua mipa in damna a ngahzawhna ding zahin upna nei hi, ci-in Paul in a muh ciangin limtakin amah en a, 10 "Na khe-in dingto in!" nakpi takin a ci hi. Tua mipa zong dingin lam pai kawikawi dingin a kipan hi.
			</verse>
			<verse book="44" chapter="14" verse="22">Thu um mite a upna uhah citakin a omna dingun hanthawnin tha pia uh a, "Pasian' Ukna sungah i omtheihna dingin haksatna tampi thuak ding hi hang," ci-in a hilh uhhi.
			</verse>
			<verse book="44" chapter="15" verse="8-9">Mihingte' lungsim sungthu a thei Pasian in Gentail mite in zong thu a uptheih ding mah hi, cih a lahna-in eite tungah a hong piak mah bangin amaute tungah zong Khasiangtho a pia hi. 9 Pasian in eite leh Gentail mite deidanna hong neilo a, amaute in zong a up manun mi siangtho-in a bawl hi.
			</verse>
			<verse book="44" chapter="16" verse="13">A Sabbath ni ciangin Jew mite' thungetna mun om ding hi, ci-in ka upna uh khua pualama gun gei-ah ka pai uh a, tua lai-ah tu-in a kikhawm numeite tungah thu ka hilh uhhi.
			</verse>
			<verse book="44" chapter="20" verse="19-21">Jew mite in kei hong thahsawmna hangin kiniamkhiatna leh khitui naptui tawh haksapi-in Topa' na ka sem hi. 20 Mihon lak ahi a, note' innsungah ahi zongin ka hong thuhilhna khempeuhah note' phattuamna ding a om khempeuh sit neiloin kong gen khin hi. 21 Jew mi leh Gentail mite a mawhna panun Pasian' lamah kihei-in i Topa Zeisu a upna dingun thu ka gen khinzo hi.
			</verse>
			<verse book="44" chapter="26" verse="18">Pasian' teel mite' omna muna amau omna ding mun sanah hong om theihna dingun keimah hong upna uh tawh a mawhna uh a kimaisak theihna dingin Satan' khutsung panin Pasian' khutsungah a heikhia ding leh khuamial panin khuavak lamah hei-in a mit uh khua a musak dingpa na hi hi,’ a hong ci hi.
			</verse>
			<verse book="45" chapter="1" verse="17">Laisiangtho sungah, "Pasian a upna hangin amah tawh pawlkhat ahi mite nungta ding hi," ci-in a kigelh mah bangin Pasian in amah tawh a kipawl theihna dingin mite a bawlna zia, lungdamna thu in hong kilangsak hi. Tua pen, a patna panin a tawp dongin upna hang bek tawh ahihna thu hong laktel hi.
			</verse>
			<verse book="45" chapter="3" verse="22-31">Tua thu in: Jew mi leh Gentail mi kuamah a kilamdan'na omloin Zeisu Christ upna hangin mi khempeuh in Pasian tawh kipawl theihna a ngah hi. 23 Mi khempeuh mawh ciat uh a, a hong honkhia Pasian tawh kigamla uhhi. 24 Ahi zongin Pasian in a hong hehpihna hangin Christ Zeisu tawh hong tatkhiat manin amah tawh i kipawlthei kik hi. 25 Ama hong sihna hangin mawhna a kimaisak theihna dingin Pasian in Zeisu hong pia a, amah a umte in mawhmaisakna a ngah uhhi. Amah tawh i kipawl theihna ding zia hong lahna-in hih bangin Pasian a hong gamta a hihi. Pasian a lungduaina hangin a beisa hunah i mawhnate hong en khong phot hi. 26 Ahi zongin tuhun ciangin Zeisu a um mi khempeuh Pasian tawh a kipawl theihna ding leh amah thuman ahihna a kilatsakna dingin mihingte' mawhna tawh kisai-in na hong sem hi. 27 Tua ahih leh mihingte in i kisialhpih ding bang om ahi hiam? Bangmah omlo hi. Bang bulphuh ding ihi hiam? Thukham zuihna bulphuh ding ihi hiam? Hilo hi. I upna a bulphuh ding ihi hi. 28 Banghang hiam cihleh mi khatpeuh Pasian tawh a kipawl theihna pen Thukham zuihzawhna hang hiloin upna hang hi, ci-in i genzo hi. 29 Pasian, Jew mite' Pasian bek hi a, Gentail mite' Pasian hilo ahi hiam? Gentail mite' Pasian zong hi veve hi. 30 Pasian khat bek hi a, a upna uh hangin Jew mite amah tawh a kipawl thei-in a bawl mah bangin Gentail mite zong a upna uh hang mah tawh amah tawh a kipawl thei-in a bawl hi. 31 Tua ahih leh hih upna thu i gen ciangin Thukham a phiat ihi hiam? Hilo hi; a kipsak semsem ihi hi. 
			</verse>
			<verse book="45" chapter="4" verse="5">Ahi zongin Pasian' maipha ngahna dingin nasepna suangloin upna a suang mipa pen Pasian in mimawh kimlai midik hi, ci-in sang ahih manin, amah tawh a kipawl theihna dingin Pasian in tua mipa' upna thupi san' hi.
			</verse>
			<verse book="45" chapter="4" verse="16">Tua ahih manin Abraham' suanlekhakte khempeuh tungah Pasian' hehpihna piakkhong a suahtheihna dingin Thukham a zuite bek in ngah loin, Abraham' up bangin a umte in zong a ngahtheihna dingun upna bulphuhin thuciamna kipia hi. Banghang hiam cihleh Abraham pen kha thu lamah eite khempeuh' pupi a hihi.
			</verse>
			<verse book="45" chapter="4" verse="20">Amah in Pasian' thuciamna muan'lah dingin ngaihsunlo a, a upna khahsuah hetlo hi. A upna hangin thakhauh semsemin Pasian a phat hi. 
			</verse>
			<verse book="45" chapter="4" verse="24">Sihna panin i Topa Zeisu a hingsakpa a um eite khempeuh zong i upna hangin mihoihin hong kisang ding hi, ci-in eite-a' dingin zong a kigelh a hihi.
			</verse>
			<verse book="45" chapter="5" verse="1-5">Tu-in upna hangin Pasian tawh kipawl khinta ihih manin i Topa Zeisu Christ hangin Pasian tawh a kilemkik ta ihi hi. 2 Ama hangin upna tawh tu-a i omna Pasian hehpihna sungah a tung ihi a, Pasian tawh minthan'na ngahkhawm ding, ci-in lamen ihih manin i lung a dam hi. 3 Haksatna i thuak laitak nangawnin i lungdam veve hi. Banghang hiam cihleh haksatna in thuakzawh hatna piangsak a, 4 thuakzawh hatna in Pasian' pahtakna hong ngahsak a, ama hong pahtakna in lametna lianpi hong neisak ahihna thu i thei hi. 5 Pasian in eite tungah a hong piak a Khasiangtho tawh eite sungah ama itna hong guang ahih manin hih lametna in eite hong lungkiasak ngeilo hi.
			</verse>
			<verse book="45" chapter="8" verse="24-25">Hih bangin lamenin i upna in eite hong honkhia khin hi. Ahi zongin i lamet pen i muh ciangin tua pen lamet hi nawnlo hi. Kua in a muhsa nate lamen nawn ahi hiam? 25 I muhlohte i lamet ciangin lungduai takin i ngak thei hi.
			</verse>
			<verse book="45" chapter="10" verse="9-10">Zeisu pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uh leh hotkhiatna na ngah ding uhhi. 10 Banghang hiam cihleh i lungsimah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah a hihi.
			</verse>
			<verse book="45" chapter="10" verse="16-17">Ahi zongin Isaiah in, "Topa aw, ka thugente uh kua in um ahi hiam?" a cih mah bangin Lungdamna Thu a za mi khempeuh in um kimlo uhhi. 17 Tua ahih ciangin zakna panin upna hong piangthei a, Christ thu upna ding pen hilhna panin hong piangthei pan hi. 
			</verse>
			<verse book="45" chapter="12" verse="3">Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.
			</verse>
			<verse book="45" chapter="14" verse="1">Upna neu mite pawlbawl unla, na ngaihsutna uh a kituah kei leh zong mawhsak kei un. 
			</verse>
			<verse book="45" chapter="14" verse="22-23">Hih thu-ah no' upna leh no' ngaihsutnate, Pasian tawh note' kikal thu hisak un. Amau lungsim sungah man a sak bangun a gamta zote pen a lung uh nuam mahmah hi. 23 Ahi zongin lunghimawhpipi-in a ne a om leh, a upna uh tawh kizui-in a gamta hilo uh ahih manin Pasian in tua bang mite a mawhsak ding hi. I upna bangin gamtatlohna peuhpeuh mawhna a hihi.
			</verse>
			<verse book="45" chapter="15" verse="1">Upna lamah a thahat eite in upna zawngkhalte' ginatlohna i thuakpih ding kilawm hi; eima ut bangin i gamta kei ding hi. 
			</verse>
			<verse book="45" chapter="15" verse="13-14">Khasiangtho' huhna tawh note' lametna a khan' semsem theihna dingin, lametna a hong piathei Pasian in, amah na upna uh hangin lungdamna leh nopsakna tawh note hong kidimsak ta hen. 14 Thu upna sungah sanggamte aw, note mihoih hi-in, bangci gamtat ding cih thei-in, khatlekhat zong a kihilhthei dingin kong muang mahmah hi.
			</verse>
			<verse book="46" chapter="2" verse="5">Tua ahih manin note' thu upna pen mihingte' pilna hang hiloin, Pasian' vangliatna hangin a um na hi uhhi.
			</verse>
			<verse book="46" chapter="13" verse="2">Thuhilh siamna nei-in, thusim khempeuh thei-in, na khempeuh thei-in, mualte kinsak zawhna ding upna ka neih hangin itna ka neih kei leh ka kiman'na bangmah omlo hi.
			</verse>
			<verse book="46" chapter="13" verse="13">Tu laitakin a omlai thu thumte pen upna, lametna, leh itna hi a, tua thumte sung panin itna mah a thu lianpen a hihi.
			</verse>
			<verse book="46" chapter="16" verse="13">Kiging tawntungin na upna uhah kip unla, thahatin hang un.
			</verse>
			<verse book="47" chapter="1" verse="24">Hih bangin um un, ci-in thatanghat thu tawh a hong gen ding ka hi kei uhhi. Note na upna uhah kipkhin na hih manun note' lungdamna dingin note tawh na a semkhawm ka hi uhhi.
			</verse>
			<verse book="47" chapter="4" verse="13-14">Laisiangtho in, "Um ka hih manin ka gen hi," a cih mah bangin kote in zong um ka hih uh manin a gen ka hi uhhi. 14 Topa Zeisu a hingkik sakpa in Zeisu mah tawh kote zong hong hingkik sak khawmin note tawh ama omna-ah hong paipih khawm ding hi, ci-in ka thei uhhi.
			</verse>
			<verse book="47" chapter="5" verse="6-7">Tua ahih manin lungmuang takin ka om tawntung uhhi. Hih ka leitung pumpi uhah ka om laiteng uh Topa' hong piakding pumpi tawh a omkhawm nailo ka hi uhhi. 7 Muhna hang tawh lungmuangin a om hiloin upna hang tawh lungmuang takin a om ka hi uhhi. 
			</verse>
			<verse book="47" chapter="13" verse="5">Thu um taktak mah ihi hiam, ci-in nomau mahmah na ki-entel ciat un. Na ki-ettelna uhah a cingtaaklo na hih kei nak uh leh note sungah Christ om ahih manin thu phawk un.
			</verse>
			<verse book="48" chapter="2" verse="15-16">A taktakin ci lehang kote pen ka pian' ka patun Jew mi ka hi uh a, "Mawhnei Gentail mi," ka cih pawlte uh ka hi kei uhhi. 16 Ahi zongin Zeisu Christ upna hang bek tawh Pasian tawh kipawl theihna kingahin, Thukham zuihna hang tawh kingah ngeilo hi, ci-in ka thei uhhi. Kote mahmah in zong, Christ hangin Pasian tawh ka kipawl theihna dingun Zeisu Christ ka um uh a, Thukham deihna ka zuihna hang uh tawh hilo hi. Banghang hiam cihleh Thukham zuihna hang tawh kuamah in Pasian tawh kipawl theihna ngah zolo hi.
			</verse>
			<verse book="48" chapter="2" verse="20">Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi.
			</verse>
			<verse book="48" chapter="3" verse="6-7">Abraham tunga thupiang ngaihsun dih un. Lai Siangtho in, "Abraham in Pasian um a, tua a upna hangin Pasian in amah tawh a kipawlthei dingin mihoihin a sang hi," na ci hi. 7 Tua ahih manin Abraham' suanlekhak a man taktak i cihte pen upna a nei mite ahihna thu na theihding uh a hihi.
			</verse>
			<verse book="48" chapter="3" verse="9">Abraham in a up manin Pasian in thupha a piak mah bangin Pasian a um midang khempeuh in zong thupha a ngah ahi uhhi.
			</verse>
			<verse book="48" chapter="3" verse="11-12">Tu-in Laisiangtho in, "Upna hangin Pasian tawh a kipawlthei mite bek nungta ding hi," na ci ahih manin Thukham hangin kuamah in Pasian tawh kipawl theihna a ngahlohna thu teltakin hong kilang hi. 12 Laisiangtho in, "Thukham' deih bangin a gamta zote nungta ding hi," na ci ahih manin Thukham zuihna leh upna thu na kimemat khalo hi.
			</verse>
			<verse book="48" chapter="3" verse="21-22">Tua ahih leh Thukham leh Pasian' thuciamnate a kilehngat ahi uhhiam? Hi hetlo hi. Mihingte tungah hong kipia Thukham in nuntakna taktak hong pia thei hi leh tua Thukham zuihna hangin mi khempeuh in Pasian tawh kipawl theihna ngah ding uhhi. 22 Ahi zongin Zeisu Christ a um mite tungah a upna hangun Pasian' thuciam a kipiak theihna dingin Laisiangtho in, "Mawhna khutnuai-ah leitung mi khempeuh a om hi," na ci hi.
			</verse>
			<verse book="48" chapter="3" verse="26">Christ Zeisu tawh na kipawl manun note khempeuh Pasian' tate na suahtheihna uh pen na upna hang uh a hihi. 
			</verse>
			<verse book="48" chapter="5" verse="5">Kote ahih leh Pasian in amah tawh a kipawlthei dingin hong bawl ding hi, ci-in lamenin, kote' upna hangin Khasiangtho' vangliatna tawh hong piangding hi, ci-in a om ka hi uhhi.
			</verse>
			<verse book="49" chapter="2" verse="8">Note' upna hangin Pasian' hong hehpihna tawh hotkhiatna a ngah na hi uhhi. Note' thalawhna hangin a ngah hiloin Pasian' hong piakkhong a hihi.  
			</verse>
			<verse book="49" chapter="3" verse="16-17">note' lungsim a thahatna dingin Pasian in a kicing ama vangliatna sung panin a Khasiangtho tawh note hong thakhauh sakin, 17 na upna hangun note lungsim sungah Christ hong tengin, itna thu-ah zung thuk khakin bulkip na neihna dingun thu ka ngen hi.
			</verse>
			<verse book="49" chapter="6" verse="16">Tua banah, dawimangpa' hong kapna thaltang kuangte na sukmitna dingun lum puak bangin upna na nei tawntung un. 
			</verse>
			<verse book="52" chapter="1" verse="2-3">Note khempeuh hangin Pasian tungah lungdamna ko tawntungin, ka thungetna uhah note ka hong phawk tawntung uhhi. 3 Banghang hiam cihleh i Pa Pasian kiangah thu ka nget simun note' upna hangin na nuntakziate uh, itna na neih manun nakpi takin na nasepnate uh leh i Topa Zeisu Christ hong paikik ding lametna na neih manun kiptakin na omnate uh ka phawk tawntung uhhi.
			</verse>
			<verse book="52" chapter="3" verse="5">Tua ahih manin ka thuakzawh nawnloh ciangin note' upna zia a thei dingin Hebrews  ka hong sawl hi. Dawimangpa' ze-etna in note hong puksakkha-in, kote' nasepna a mawkna suakkha ding hi, ci-in ka lunghimawh uhhi.
			</verse>
			<verse book="52" chapter="3" verse="7">Tua ahih manin sanggamte aw, note' upna thu ka zak uh ciangin lungkham sinkhamna ka thuak laitakun ka tha uh hong hatsak hi.
			</verse>
			<verse book="53" chapter="1" verse="3">Sanggamte aw, note' upna nakpi takin khang a, note khatlekhat na ki-itna uh lian semsem ahih manin Pasian tungah lungdamna kohding a kilawm ahih mah bangin, note hangin ama tungah lungdamna ka ko tawntung uhhi.
			</verse>
			<verse book="53" chapter="1" verse="8">Pasian a theilo mite, leh i Topa Zeisu tawh kisai Lungdamna Thu a umlo mite tungah gimna a tungsak ding hi.
			</verse>
			<verse book="53" chapter="3" verse="6">Sanggamte aw, i Topa Zeisu Christ min tawh kong sawlnop uh thu panin: Note tungah ka hong hilhsa uh thute a zuilo, a thadah gamtat thu uppih mite tawh na kikhawl kei un.
			</verse>
			<verse book="54" chapter="1" verse="5">Hih bangin thupiakna pen, upna taktak leh kisuan'na om hetloin lungsim siangtho taktak tawh ngaihsutna panin a hong piangkhia ki-itna a khan'theihna ding deihna a hihi.
			</verse>
			<verse book="54" chapter="1" verse="14">Pasian in genzawh lohin kei hong hehpih a, Christ Zeisu tawh kipawlna hangin i ngahtheih upna leh itna a hong guan' hi.
			</verse>
			<verse book="54" chapter="1" verse="19">na upna leh lungsim kisuang loin na omna thu kiptakin len paisuak in. Mi pawlkhatte in a lungsim kitheihna uhah man a kisakna bangun gamtalo uh ahih manin a thu upna uh a mawkna a suah uhhi.
			</verse>
			<verse book="54" chapter="4" verse="1">Nidang ciangin a upna panun mi pawlkhat pialin, zuauthu gente leh dawi thu a kigente a zuihna ding uh Khasiangtho in teltakin a gen hi. 
			</verse>
			<verse book="54" chapter="4" verse="12">Khangno lai na hihna thu hangin mite' simmawh dingin na om kei in la, kampauna, gamtatna, itna, upna leh siangthona-ah thu um mite' etteh dingin na om in.
			</verse>
			<verse book="54" chapter="6" verse="11-12">Ahi zongin Pasian' mi ahi nangmah in tua thute khempeuh pelh in la, thuman thutak, Pasian' deih bangin nuntakna, upna, itna, kipna, leh lungnemna na neihzawhna dingin hanciam in. 12 Upna thu-ah hoihtakin nawksuak in la, mi tampi' zakin na pulaksa, Pasian in nangmah a hong piak nuntak tawntungna lenkip in.
			</verse>
			<verse book="55" chapter="3" verse="15">Christ Zeisu upna hangin hotkhiatna a hong ngahsak thei ding pilna a hong pia Laisiangtho pen na neutunga kipanin a theisa na hihna thu zong na theihsa thu mah a hihi. 
			</verse>
			<verse book="55" chapter="4" verse="7-8">Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi. 8 Thu a manin a khen Topa in tua Ni ciangin kei a hong piakding thuman lukhu ahi gualzawhna thaman in tu-in kei hong ngak gige hi. Kei tung bekah a hong piading hilo a, ama hong paikik ding itna tawh a ngakte khempeuh tungah zong a piading a hihi.
			</verse>
			<verse book="58" chapter="10" verse="22">Tua ahih manin mawhna thu-ah kisuan'na lungsim om nawnloin, tui siangtho tawh i pumpi a kisawpsa-in muan'na leh lungsim takpi tawh Pasian kiang zuan ni.
			</verse>
			<verse book="58" chapter="10" verse="38-39">Ahi zongin keima mi a thuman mite in ka thu umin nungta ding uh a, a nungkik a om uh leh tua mite tungah ka lungkim kei ding hi," na ci hi. 39 Eite pen nungkikin a maimang mite ihi kei a, upna nei-in hotkhiatna a ngah mite ihi hi.  
			</verse>
			<verse book="58" chapter="11" verse="1-10">Upna nei i cih ciangin i muhtheih nailoh i lamette ngah takpi ding, ci-in muan'na lungsim neihna a hihi. 2 Tanglai mite in upna a na neih manun Pasian in a na pakta hi. 3 Pasian' kampauna tawh leitung leh vantung piang a, tu-a i muhtheih nate a om nailopi panin hong piang hi, ci-in i upna bek mah tawh a thei ihi hi. 4 A upna hang mah tawh Abel in Kain' piakna sangin a san'theih huaizaw biakpiakna Pasian' tungah a na pia hi. Pasian in ama biakna na sang ahih manin a upna hangin mihoih hi, ci-in Pasian' pahtakna a na ngah hi. Abel a sihzawh a sawtpi hikhin napi-in tudong mahin upna thu a hong gengen lai a suak hi. 5 A upna hang mahin Enok zong sihna tawh kipelh hi. Pasian in ama kiangah lato ahih manin kuamah in Enok mu nawnlo hi. Amah a kilaktoh ma-in Enok in Pasian' lungkimna ngah hi, ci-in Laisiangtho in a na gen hi. 6 Upna lo tawh kuamah in Pasian lungkimsak zolo hi. Pasian kiang a zuan mi peuhmah in Pasian a om takpi ahihna thu leh amah a zongte Pasian in thaman pia hi, ci-in a up ding kisam hi. 7 Noah in zong a upna hang mah tawh mailama thupiang ding a muh theihlohpi mahin Pasian' thugenna na mang a, teembaw khat bawlin a innkuanpihte tawh na suakta hi. Hih bangin a gamtatna tawh leitung midangte a mawh ahihna kilangsak a, a upna hangin mihoih hihna thu Pasian kiang panin a ngah hi. 8 Pasian in ama tungah piakdingin a ciam leitangah Abraham a pai dingin a sap lai-in Abraham in Pasian' sapna a man'na pen a upna hang mah a hihi. A paina ding mun nangawn theilopi-in a gam leh a lei nusia-in a dingkhia hi. 9 Pasian in piakdingin a ciam gamah a upna hang mah tawh gamdangpi hinapi-in peemta-in va om phot a, ama ngah bangin thuciamna a ngah a ta Isaac leh a tu Jacob tawh puanbuk peuhah a om phot uhhi. 10 Pasian in geelin a lam, bulkip a nei khuapi, Abraham in a ngakna-in tua bangin a om a hihi.
			</verse>
			<verse book="58" chapter="11" verse="17">Pasian in Abraham a ze-et laitakin Abraham in a upna hang mah tawh Pasian biakna dingin a tapa Isaac na pia ngam hi. Pasian mah in Abraham tungah tapa ka hong pia ding ci-in a ciam hinapi-in, Pasian' ciamna bangin a neih tua a tapa neihsun mah, Pasian biakna dingin Abraham in pia dingin na kithawi hi.
			</verse>
			<verse book="58" chapter="11" verse="23">Moses a suah ciangin a nu leh a pa in hoihsa mahmahin, kumpipa' thupiakna kihta tuanloin kha thum sung a selcip ngamna uh zong a upna hang mah uh a hihi.
			</verse>
			<verse book="58" chapter="12" verse="2">Eite hong makai-in i upna a hong cingtaaksak Zeisu mitsuan'in nei ni. Mailamah a ngahding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.
			</verse>
			<verse book="59" chapter="1" verse="2-3">Sanggamte aw, thuhaksa a tuamtuam na thuak uh ciangin lungdamna dingin na ngaihsun zaw un. 3 Tua bangin na upna hong hong kize-etna na thuakzawh uh ciangin na kipna uh hong kilangsak ahihna thu na thei uhhi.   
			</verse>
			<verse book="59" chapter="1" verse="22-25">Nomau kikhem tawmin thu zak bek tawh maisak kei unla, na zak bangun zui-in semzaw un. 23 Mi khat in thu a zak bek tawh maisakin a zakna bangin a zuih kei leh limlangah a maitang a ki-en mipa tawh kibang bek hi. 24 Limlangah a ki-en mipa in amah hoihtakin a kimuh khit ciangin paikhia a, bangci pian ka hi hiam cih a mangngilh pah hi. 25 Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hiloin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi.
			</verse>
			<verse book="59" chapter="2" verse="14-26">Sanggamte aw, mi khat in, "Upna ka nei hi," a cih hangin a sepna in a zuih kei leh bang phattuamna om ding ahi hiam? Tua a upna bek in amah honkhia ding ahi hiam? 15 Gentehna-in, na mipih khat peuhpeuh uh annek tuidawn, nikten' puansilh neiloin haksapi-in om hen la, 16 note khat peuhpeuh in, ama pumpi kisapna bangmah pialopi-in, "Khualum gilvah takin om in," ci mawk lel le uh cin bang phattuamna om ding ahi hiam? 17 Tua ahih ciangin gamtatna in a zuilo upna guak pen a si a hihi. 18 Ahi zongin mi khatpeuh in, "Mi khat in upna nei a, adang khat in gamtatna nei hi," ci zenzen leh, gamtatna in a zuilo upna hong lak dih in; keimah in ahih leh ka upna ka gamtatna tawh ka hong lak ding hi, ka ci ding hi. 19 Pasian khat bek om hi, ci-in na um hi. Tua pen hoih mahmah hi. Dawite nangawn in zong tua bangin umin lau-in ling deldel uhhi. 20 Lawmte aw, gamtatna in a zuilo upna pen a hawmpi ahihna thu ka hong lak ding hi. 21 Eite' pupi Abraham in biakna tau tungah a tapa Isaac a piakna hangin Pasian tawh kipawl thei hi. 22 Tua ahih manin upna leh sepna kizom khawm a, sepna in upna a kicin'sakna thu na thei uhhi. 23 Laisiangtho in, "Abraham in Pasian um a, a upna hangin Pasian in mihoihin a sang hi," ci-in a genna thumanin tung takpi a, Abraham pen Pasian' lawmpa kici hi. 24 Tua ahih manin, mi khatpeuh in a upna bek tawh hiloin, a sepna tawh a kizuih ciangin Pasian tawh kipawl theihna ngah pan ahihna thu na thei uhhi. 25 Numei paktat Rahab zong tua bangmah a hihi. Israel mi thukante hoihtakin zin na do-in, lampi dangah ciahsakin na suaktasak a, ama nasepna hangin Pasian tawh kipawl theihna a ngah a hihi. 26 Tua ahih manin hu a diiklo, hu a sanglo pumpi pen a si ahih mah bangin sepna tawh a kizomlo upna zong a si a hihi.  
			</verse>
			<verse book="59" chapter="5" verse="15">Upna tawh thu a kinget ciangin Topa in cinate noptuamsakin, damsak ding a, mawhna nei ahih leh zong a mawhna maisak ding hi. 
			</verse>
			<verse book="60" chapter="1" verse="5-9">Note' upna hangin nitawp ni ciangin na ngahding uh hotkhiatna nomau-a' ahihna a kilatsakna dingin Pasian in ama vangliatna tawh a hong kepsak a hihi. 6 Tua ahih manin tu laitakin mite' bawlsiatna a tuamtuam na thuak manun tawlkhat na lungkham uh ahi zongin hihbang thuakna hangin lungdamzaw un.     7 Hihbang thuaknate in a um takpi mah na hihna uh hong kilangsak hi. A siathei khamte nangawn, a hoih taktak mah ahi hiam, ci-in mite in mei tawh sin uh ahih manin, kham sangin a manphazaw note' upna zong a kiptak mah ahi hiam, ci-in Pasian in hong sin ding mah a hihi. Tua bangin na thuakzawh uh leh Christ hong kilat Ni ciangin phatna, minthan'na, leh pahtawina na ngah ding uhhi. 8 Amah mu ngeilo napi-in na it uh a, amah mu ngeilo napi-in a thu umin kama genzawhloh zah dongin nakpi takin na lungdam uhhi. 9 Tua bangin na upna uh hangin kha thu-ah hotkhiatna a ngah na hi uhhi. 
			</verse>
			<verse book="60" chapter="1" verse="21">Sihna panin amah hingkiksakin minthan'na a pia Pasian, ama hangin muang thei na hih uh manin, na up na muan' na lamet uh Pasian a hihi.  
			</verse>
			<verse book="60" chapter="5" verse="9">Leitungah thu um dang khempeuh in zong note' thuak mah bangin a thuak ahihna thu thei unla, na upna uhah kipin Dawimangpa na nial un. 
			</verse>
			<verse book="61" chapter="1" verse="1">Zeisu Christ nasem leh sawltak ahi keimah Simon Peter in—- Eite' Pasian leh Honpa ahi Zeisu Christ a thumanna hangin kote' upna zah mahin upna manpha a nei mite tungah lai ka hong khak hi.
			</verse>
			<verse book="61" chapter="1" verse="5-8">Hih thu hangin na upna ban uhah gamtat hoihna na behlap unla, na gamtat hoihna uh thutheihna tawh na behlap un; 6 na thutheihna uh pumpi ki-ukzawhna tawh na behlap unla, na pumpi ki-ukzawhna uh thuakzawhna tawh na behlap un; na thuakzawhna uh Pasian' deih bangin gamtatna tawh na behlap unla, 7 Pasian' deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawhna dingun na hanciam un. 8 Hih bang hoihnate a kicingin na neih uh leh i Topa Zeisu Christ na theihna uhah thahatin kiman'na na nei ding uhhi.
			</verse>
			<verse book="62" chapter="5" verse="1">Zeisu, Christ hi, ci-in a um mi khempeuh Pasian' tate hi a, pa a it mi peuhmah in a ta zong a it hi.
			</verse>
			<verse book="62" chapter="5" verse="4-5">Pasian' ta ahite peuhmah in leitung nate zo uh a, i upna tawh leitung nate tungah a gualzo ihi hi. 5 Kuate in leitung nate zo ding ahi hiam i cihleh, Zeisu pen Pasian' Tapa hi, ci-in a umte bek in zo ding uhhi.
			</verse>
			<verse book="62" chapter="5" verse="13">Pasian' Tapa a um mite in nuntak tawntungna a nei na hih lamtak uh na theihna dingun hih lai a hong gelh ka hihi.
			</verse>
			<verse book="65" chapter="1" verse="22-23">A um taktak zolote hehpih unla, 23 meiphual sung panin dawhkhiat bangin midangte na honkhia un. Mi pawlkhatte' mawhna-ah note zong na siatkhak lohna dingun kidop kawmna tawh na huh un la, amau' gamtat hoihlo mawhnate na mudah un.

			</verse>
		</category>
		<category id="132">
			<verse book="1" chapter="8" verse="22">Leitung a omlai tengin, lo pawi hun leh anlak hun, a vot leh a sa, khuakhal leh phalbi, sun leh zan beilo ding hi," a ci hi.
			</verse>
			<verse book="1" chapter="26" verse="12-14">Isaac in tua leitangah khai tuh a, tua kum mahin a zah za khat la hi. { Topa } in amah thupha pia a, 13 a neihsa kibehlaplap ahih manin a hau mahmah khat a suak hi. 14 Amah in tuuhon leh bawnghon, leh innkuan mi tampi nei a, Filistia mite in amah eng uhhi.
			</verse>
			<verse book="3" chapter="27" verse="16">"Mi khat in a luah ama leitang phelkhat { Topa' } tungah a ap leh, nangma sehna pen khaici vawh zah ding tawh kizui ding hi. Mangbuhham beem khat dim a pawina leitang pen ngun shekel sawmnga-in kiseh ding hi.
			</verse>
			<verse book="3" chapter="27" verse="30">"Leitang panin a piang khempeuh khaici hita leh singgah hita leh sawmah khat { Topa}-a' hi a, { Topa}-a' dingin siangtho hi.
			</verse>
			<verse book="4" chapter="28" verse="28-31">Sathau tawh a kibawl ahi an tawh a biakna dingin zong, bawngtal khat ciangin annel lawh thum, tuutal khat ciangin lawh nih, 29 tuuno sagihte khat ciangin lawh khat tawh na pia khawm ding uhhi. 30 Note-a' dingin kilemna bawlna dingin keel a pa khat zong na pia ding uhhi. 31 A kitatsat lo-a meihal biakna leh an tawh a biaknate banah tuate leh leenggahzu tawh a biakna na pia ding uhhi. Tuate a sitbaanglo ahih ding thei ta un.
			</verse>
			<verse book="5" chapter="22" verse="9">"Na leenggui lo uhah khaici nam nih na vawh kei ding uhhi. Vawh le-uh cin na vawh uh an leh na leenggui lo uhah a piang khempeuh a nin suak ding hi. 
			</verse>
			<verse book="12" chapter="4" verse="2-4">Tua ciangin Elisha in tua numei kiangah, "Nang-a' dingin bang hong hihsak thei ding ka hi hiam? Inn sungah bang nei na hi hiam?" a ci hi. Tua ciangin amah in, "Na nasemnu in sathau biing khat cih simloh inn sungah bangmah dang neilo hi," a ci hi. 3 Tua ciangin amah in, "A pua-ah paikhia in la, beel hawm a tawm lualo, na vengte khempeuh' beel va kawm in. 4 Tua ciangin sungtumin, nang leh na tapate kong kikhaknelh unla, hih beelte khempeuh sungah sung in. Beel khat a dim simin tuamkoih pahpah in," a ci hi.
			</verse>
			<verse book="18" chapter="4" verse="8">Mawhna bawlin buaina a piangsak mi in a gamtatna bangin a gah a atna ka thei hi.
			</verse>
			<verse book="19" chapter="107" verse="37">Amaute in lo-ah an tuhin leenggui suan uh a, a gah tampi tak a ngah uhhi.
			</verse>
			<verse book="19" chapter="126" verse="5-6">Khitui tawh khai a tuhte lungdamin kikona tawh an la sak ta in. 6 Kap kawmin kuankhia-in a tuh ding khaici a pua mi lungdamin kikona tawh buhlomte pua-in hong ciah ding hi.
			</verse>
			<verse book="20" chapter="11" verse="24-25">Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi. 25 A cingh mite hau semsem ding a, midang a huhte in huhna mah ngahkik ding hi. 
			</verse>
			<verse book="20" chapter="22" verse="8">Thumanlo khaici a vawhte in lungkhamna tuak uh a, amau' hehna ciangduai amau' tung mah tukik ding hi.
			</verse>
			<verse book="24" chapter="4" verse="3">Judah gammite leh Jerusalem khuamite tungah { Topa } in hih bangin ci hi: "Na lote uh kal unla, ling lakah khai vawh kei un.
			</verse>
			<verse book="28" chapter="8" verse="7">Paunak-ah, Huih a tuhte in huih ngahkik ding a, a vui omlo an kung in annek ding piangsaklo hi, kici hi. A vui omlo an kung panin an kingah mah taleh zong gamdang mite in netum ding hi.
			</verse>
			<verse book="28" chapter="10" verse="12">Khai tuh bangin thuman tuhin, kei nong itna hangun a piang thuphate at un. Note' { Topa } keima lamah nong kihei ding uh a hun hita ahih manin lo thak lei kalkham un. Tua hi leh kei hong pai-in note tungah thupha kong pia ding hi, ka ci hi.
			</verse>
			<verse book="40" chapter="6" verse="3-4">Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theihlohna dingun pia unla, 4 kuamah theisak kei un. Tua hi leh kuama muhlohin na gamtatna uh a mu na Pa un note tungah thaman hong pia ding hi. 
			</verse>
			<verse book="40" chapter="7" verse="12">Tua ahih manin note tungah hong kibawl ding na deih bangun midangte tungah na bawl un. Moses Thukhamte leh kamsangte' thuhilhnate pen hih mah a deihna a hihi.
			</verse>
			<verse book="40" chapter="13" verse="32">Khaici khempeuh lak panin ankam tang a neupen a hihi. Ahi zongin a khan'khit ciangin ankung lakah a golpen suak ahih manin vasate in a hiang tungah bu a tomtheihna zah ding ciang hong suak thei hi," a ci hi. 
			</verse>
			<verse book="42" chapter="6" verse="38">Midangte tungah pia un. Tua hi leh Pasian in note tungah zong hong pia ding hi. Banghang hiam cihleh midangte na piakna uh tawh kizui-in a henhen, a tahtah, a dimletin Pasian in note tungah hong pia ding hi," a ci hi.
			</verse>
			<verse book="42" chapter="13" verse="18-19">Tua ciangin Zeisu in, "Pasian' Ukna bang tawh kibang a, bang tawh genteh ding ka hi hiam cihleh:19Mi khat in a lo-ah a vawh ankam tang khat tawh kibang hi. Tua ankam tang hong khangin kung golpi hong suak a, vasate in a hiang tungah bu a tom thei uhhi," a ci hi.
			</verse>
			<verse book="43" chapter="4" verse="35-38">Note in na paunak uhah, ‘Khai tuh khit kha li ciangin anlak hun hi,’ na ci uhhi. Tu-in note khuadakin lote en un. An khempeuh min khinta a, lakding bek in sam hi. 36 Khaituhpa leh anlapa a lungdam khawm theihna dingin anlapa thaman a kipiak mah bangin anlapa in zong a nungta tawntung dingin mi a khawm ding hi. 37 Tua ahih manin, ‘Khat in khai tuhin, adang khat in a an la,’ ci-in paunak a om pen thuman mahmah hi. 38 Tua ahih manin note in na khawhloh uh lo-ah an a la dingin ka hong sawl hi. Midang in tua lo na kho a, note in a lak bek a si na hi uhhi," a ci hi.
			</verse>
			<verse book="43" chapter="5" verse="16-18">Tua ahih manin Zeisu in Sabbath ni-in cina a damsakna hangin amaute in Zeisu bawlsiat ding a kipan uhhi. 17 Ahi zongin Zeisu in amaute kiangah, "Ka Pa in tuni dongin na sem tawntung ahih manin kei zong ka sep ding mah ahi hi," a ci hi. 18 Hih bangin ama kampauna hangin amaute in Zeisu thatnuam semsem uhhi. Amah in Sabbath thukham a palsat bek hiloin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uhhi.
			</verse>
			<verse book="43" chapter="12" verse="23-25">Tua ciangin Zeisu in, "Mihing Tapa in Pasian' pianzia a ngahding hun hong tungta hi. 24 A mantakin ci lehang, mangbuhhum tang khat leilakah kituhin si masa kei leh tang khat bek mah hi ngitnget hi; ahi zongin si masa leh tang tampi tak hong nei thei hi. 25 Tua ahih manin hih leitung nuntakna a itte in a nuntakna taktak taanlawh ding a, hih leitung nuntakna a itlote in nuntakna taktak nei tawntung ding hi.
			</verse>
			<verse book="44" chapter="20" verse="35">Topa Zeisu mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi," ci-in a vaikhak hi.
			</verse>
			<verse book="45" chapter="12" verse="1">Tua ahih ciangin sanggamte aw, Pasian in eite tam veipi tak hong hehpih ahih manin ama lungkimna ding leh ama nasepna dingin nomau mahmah a hingtangin Pasian tungah na kipiakna dingun ka hong thum hi. Tua banga kipiakna pen Pasian biakna man taktak a hihi.
			</verse>
			<verse book="46" chapter="3" verse="6-7">Keima nasep pen khaici vawh hi a, Apollos' nasep pen tuibuah hi a, ahi zongin a khangsakpa ahih leh Pasian a hihi. 7 Khaici vawhpa leh tuibuakpa a thupi hilo a, a khangsak Pasian a thupi hi bek hi.
			</verse>
			<verse book="46" chapter="9" verse="11">Note lakah kha thu tawh kisai khaici hong vawh ka hih manun, note tung panin leitung nate ka ngah uh hangin a lianlua hilo hi.
			</verse>
			<verse book="46" chapter="15" verse="35-38">Mi pawlkhatte in, "A sisa mite bangci thawhkik ding a, bang pumpi tawh thokik ding ahi hiam?" cikha thei hi. 36 Tua bang ngaihsutna haihuai mahmah hi. Khaici na tuh uh ciangin a muatlopi-in hong po theilo hi. 37 Mangbuhci ahi a, khaici dang khat peuhpeuh ahi zongin na tuh uh ciangin hong po-in a khan'khit ciangin a kung omzia dingteng tawh a tuh na hi kei uh a, a khaici bek a tuh na hi uhhi. 38 Ahi zongin Pasian in ama hoihsak bangin a kung ding na pia a, khaici nam tuamtuamte-a' ding kung nam tuamtuam a guan' hi.
			</verse>
			<verse book="47" chapter="9" verse="6">Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uhhi.
			</verse>
			<verse book="47" chapter="9" verse="10-12">Tua ahih manin vawhding khaici leh nekding an hong pia Pasian in note' cit piakna hangin nopsakna lian tampi na ngahtheihna dingun note tungah a kisam khaici hong guan'in a pungsak ding hi. 11 Kote tung tawnin note' huhna sumte a ngahna uh hangin mi tampi in Pasian a phattheihna dingin note na cit gamtatzawh tawntungna dingun Pasian in hong hausak tawntung ding hi. 12 Banghang hiam cihleh note' huhna sumte in Pasian' mi a cimawhte' dong a hu bek hiloin, Pasian' tungah lungdam kohna ding zong a piangsak a hihi.
			</verse>
			<verse book="48" chapter="6" verse="7-9">Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. 8 Mi khatpeuh in ama leitung pumpi deihna khaici a vawh leh sihna ngahding a, Khasiangtho deihna khaici a vawh leh Khasiangtho tung panin nuntak tawntungna ngahding hi. 9 Tua ahih manin na hoih sepding cimtak kei ni. Lungkia loin i sep nak leh a hun ciangin thaman i ngah ding hi.
			</verse>
			<verse book="58" chapter="13" verse="20">Ama sihna hangin Tuucing Lianpa suakin, a sisan tawh tawntung thuciamna a kipsak i Topa Zeisu pen sihna panin a thokiksak, eite tungah nopsakna a hong pia Pasian in,
			</verse>
			<verse book="59" chapter="3" verse="18">Kilemna a piangsak mite in lungnuam takin a tuh khaici in hoihna leh dikna a piangsak hi. 

			</verse>
		</category>
		<category id="133">
			<verse book="1" chapter="1" verse="1">A kipat cilin Pasian in vantung leh leitung a piangsak hi.
			</verse>
			<verse book="2" chapter="20" verse="22">{ Topa } in Moses kiangah, "Nangmah in Israel mite tungah hih bangin na gen ding hi: ‘Vantung panin note kong hopihna note mahmah in na thei khin uhhi.
			</verse>
			<verse book="11" chapter="8" verse="30">Amaute in hih mun lamah hong nget uh ciangin na mi Israel-te' hong thumna zong ngai in. Na ten'na mun vantung panin hong za in la, ka mawhna uh hong maisak in.
			</verse>
			<verse book="12" chapter="2" verse="11">Tua ciangin amaute a pai kawmkawm a kiho laitakun, mei leeng khat leh mei sakolte in amaute nih a khen hi. Tua ciangin vantungah Elijah pingpei-in paito hi.
			</verse>
			<verse book="14" chapter="2" verse="6">Ahih hangin vantung, a sang pen vantung nangawn in amah huam zolo ahih manin ama-a' dingin kua in biakinn lamzo ding ahi hiam? Ama mai-ah paknamtui halna ding cih simloh ama-a' dingin biakinn a lamsak dingin kei kua ka hi hiam?
			</verse>
			<verse book="14" chapter="6" verse="30">na ten'na mun vantung panin za in la, maisakin, amau' gamtatna khempeuh tawh kizui-in a lungsim uh na theih bangin amaute tungah pia ciat in (banghang hiam cihleh nang, nang bek in mihing' lungsim na thei hi).
			</verse>
			<verse book="14" chapter="6" verse="39">na ten'na vantung panin amau' thungetna leh hong thumnate za in la, amau' vai huhin nang tungah hong khial na mite maisak in.
			</verse>
			<verse book="16" chapter="9" verse="6">Nang bek { Topa } na hi hi. Nangmah in a sang pen vantung leh vana om khempeuh, leitung leh a tunga om khempeuh, leh tuipi leh a sunga om khempeuh na bawl hi. Nangmah in tuate khempeuh na omsak a, vantung mihonpi in nang hong bia uhhi.
			</verse>
			<verse book="18" chapter="9" verse="8">Amah bek in vanpi zal a, tuipi tuihualte tuancil hi.
			</verse>
			<verse book="19" chapter="2" verse="4">Vantung aa a tupa in amaute na nuihsan a, tua { Topa } in amaute a zahko hi.
			</verse>
			<verse book="19" chapter="8" verse="3-6">Na nasepna, na bawlsa, kha leh aksite, leh na vantungte ka et ciangin, 4 na ngaihsut tham dingin mihing bang hi lel a, na phawk tham dingin mihing' ta bang hi lel ahi hiam? 5 Ahi zongin, vantung mi sangin a neuzaw deuh bekin na bawl a, minthan'na leh pahtawina nangmah in na guan hi. 6 Na khut tawh na bawlsate khempeuh tungah ukna thu ama tungah na pia a, na khempeuh na uksak hi.
			</verse>
			<verse book="19" chapter="11" verse="4">{ Topa } a biakinn siangtho sungah om a, { Topa' } tokhom vantungah om hi. Amah in mihingte hong en a, mihingte' gamtatna khempeuh a theitel hi.
			</verse>
			<verse book="19" chapter="14" verse="2">A pil gamtat, Pasian a zong a om uhhiam, cih a theihna dingin { Topa } in vantung panin mihingte hong ensuk hi.
			</verse>
			<verse book="19" chapter="16" verse="11">Nangmah in nuntakna lampi keimah nong lak hi. Nangma omna munah lungdamna lianpi om a, nangma taklamah nop tawntungnate a om hi.
			</verse>
			<verse book="19" chapter="19" verse="1">Vantung in Pasian' minthan'na gen a, vanpi in ama nasepna taangko hi. 
			</verse>
			<verse book="19" chapter="20" verse="6">{ Topa } in a sathau nilhpa a huh ding tu-in ka thei ta a, ama vantung siangtho panin amah dawng ding a, a vangliatna tawh amah gualzosak ding hi.
			</verse>
			<verse book="19" chapter="23" verse="6">Hoihna leh Hehpihna in ka khan tawntungin hong zui taktak ding aa, Topa' inn sungah ka om tawntung ding hi. (HCN)
			</verse>
			<verse book="19" chapter="23" verse="6">Na hoihna leh nong itna in ka khan'tawnin a hong zuih ding tel takin-ah ka thei ta a, a tawntungin na inn sungah ka om ding hi. (TDM)
			</verse>
			<verse book="19" chapter="23" verse="6">Ka nuntak sung tawntung hoihna le itna in hong zui taktak dinga tuateh TOPA’ inn ah ka teng denta ding hi. (ZIV)
			</verse>
			<verse book="19" chapter="33" verse="6">{ Topa' } kampauna tawh vantung piang a, a kam pana husan'na tawh vantung nate a piang hi.
			</verse>
			<verse book="19" chapter="50" verse="6">Vantung in ama thumanna gen hi; banghang hiam cihleh Pasian mahmah thukhenpa a hihi.
			</verse>
			<verse book="19" chapter="73" verse="24-25">Thulahna tawh keimah nong makaih a, a nung ciangin minthan'na munah na hong tun'pih ding hi. 25 Nang simloh vantungah kua nei ka hi hiam? Nang simloh ka deih ding leitungah kuamah omlo hi.
			</verse>
			<verse book="19" chapter="103" verse="11">Vantung pen leitung panin a san' mah bangin amah a zahtakte' tungah ama itna kip lianin sang mahmah hi. 
			</verse>
			<verse book="19" chapter="103" verse="19">{ Topa } in vantungah ama tokhom phutkhin a, amah in mun khempeuh a uk hi.
			</verse>
			<verse book="19" chapter="108" verse="5">Pasian aw, vantungte' tungah sangto lai in. Leitung khempeuhah na minthan'na omsak in.
			</verse>
			<verse book="19" chapter="115" verse="16">Vantung pen { Topa}-a' hi a, ahih hangin leitung pen mihingte tungah hong pia khin hi.
			</verse>
			<verse book="19" chapter="124" verse="8">Van leh lei a bawl { Topa' } tung panin eite huhna hong pai hi.
			</verse>
			<verse book="21" chapter="5" verse="2">Thu ngaihsun masa-in pau in la, Pasian' tungah thu mawk ciampak kei in. Vantungah Pasian om a, leitungah nang om na hih manin na pau ding-a kilawm zahval pau kei in.
			</verse>
			<verse book="21" chapter="5" verse="15">I nute' sung panin bangmah neiloin guaktangin i suah mah bangin guaktang mahin i ciahkik hi. I sepsate i ciahpihkik theih bangmah omlo hi.
			</verse>
			<verse book="21" chapter="12" verse="7">I pumpi, lei suakkik ding a, i nuntakna a hong pia Pasian' kiangah i kha ciahkik ta ding hi.
			</verse>
			<verse book="23" chapter="45" verse="12">Keimah in leitung ka bawl a, tua tungah mi ka piangsak hi. Keima khut in vantungte zal a, keimah in vantung na honpite khempeuh thu ka pia hi.
			</verse>
			<verse book="23" chapter="45" verse="18">Vantungte a piangsakpa (amah Pasian!) Leitung piangsakin a bawlpa (a kipsakpa; a awngthawl dingin bawlloin, ten'na dingin leitung a piangsakpa!) { Topa } in hih bangin ci hi: "Kei pen { Topa } ka hi a, kuamah dang omlo hi.
			</verse>
			<verse book="23" chapter="55" verse="9">Vantung pen leitung sangin a san'zawk mah bangin, keima paiziate zong, nomau paizia sangin sangzaw a, ka ngaihsutnate zong, nomau ngaihsutna sangin a sangzaw a hihi.
			</verse>
			<verse book="24" chapter="10" verse="12">Pasian in ama vangliatna tawh leitung bawl a, ama pilna tawh leitung piangsakin, ama siamna tawh vantung a zal hi.
			</verse>
			<verse book="24" chapter="32" verse="17">Topa { Pasian}! Nangma vangpi leh na khut tawh vantung leh leitung na bawl khinzo hi. Nang-a' dingin a haksalua khat beek omlo hi.
			</verse>
			<verse book="25" chapter="3" verse="41">Vantunga om Pasian tungah i lungsim pia-in thu ngen ni.
			</verse>
			<verse book="26" chapter="1" verse="25-28">ahi zongin amaute' lu tung sana om a kuum tung san panin awging kiza lai hi. 26 Tua kuum tungzangah, sapfaia suangmanpha tawh a kibawl kumpi tokhom bang pian khat om a, tua tokhom tungah mi tawh a kibang pian lim khat a tu hi. 27 Tua tokhom tungah a tu ka muh pen meikhuk sunga kihalsan sumngo bangin taang heuhau a, a kimkot khempeuh zong tua mah bangin taang pempam hi. 28 Tua a taang khuavak in meii lakah sakhituihup a kai ciangin a neih mel nam tuamtuam khempeuh a nei kim hi. { Topa }' vangliatna lim pen tu-a ka gen bang a hihi. Hih bang ka muh ciangin leilakah ka boksuk a, tua ciangin awging khat ka za hi.
			</verse>
			<verse book="27" chapter="4" verse="35">Amah in leitung mite bangmahin a sim kei a, vantung mite leh leitung mite ama khutnuai a hihi. Ama deihna kuamah in nial theilo a, a bawlnate kuamah in a hang a kan thei kei hi.
			</verse>
			<verse book="30" chapter="9" verse="6">{ Topa } in vantungah a inndeite bawl a, van kuumpi tawh leitung a khuhsuk hi. Amah in tuipi panin tuite samkhia a, leitung khempeuhah tua tuite a sung hi. Hih bangin a bawlpa' min pen { Topa } a hihi.
			</verse>
			<verse book="40" chapter="5" verse="18-20">Hoihtakin na phawk ding uh thu panin: Van leh lei a bei mateng, hih thukhamte a neupen khat nangawn' deihna tangtung lopi-in mawkmailo ding hi. 19 Tua ahih manin hih thukhamte lakpan a neupente khat bek nangawn zuikha loin, midangte in zong a zuihlohna dingin a gen mite pen vantung ki-ukna sungah mi neupen hi ding uhhi. Ahi zongin hih thukhamte zui-in, midangte in zong a zuihna dingin a hilh mite pen vantung ki-ukna sungah milian hi ding uhhi. 20 Tua ahih manin Pasian' deihna bangin gamtatna ding thu-ah Thukham hilh siate leh Pharisee mite sangin na cihtakzawk uh leh vantung ki-ukna sungah a om thei bek ding na hi uhhi.
			</verse>
			<verse book="40" chapter="6" verse="9">Tua ahih manin, thu na nget uhciang hibangin na ngen un:  "Vantung aa om kote Pa aw, nangma Min siangtho tahen. (HCN)
			</verse>
			<verse book="40" chapter="6" verse="9">Tua ahih manin thu na nget uhciangin hih bangin na ngen un: "Vantung aa om kote Pa aw, na min siangtho hong kiphat tahen. (PuKKT)
			</verse>
			<verse book="40" chapter="6" verse="9">Tua ahih manin thu na nget uh ciangin hih bangin na ngen un: ‘Vantunga om kote' Pa aw, na min siangtho kizahtak hen. (TDM)
			</verse>
			<verse book="40" chapter="6" verse="9">Note in hih bangin thu na ngen un: "Vantunga om kote Pa aw, nangma min kisiangthosak ta hen; (ZIV)
			</verse>
			<verse book="40" chapter="6" verse="9">Tua ahih main hih bangin thu na ngen un, Vantung aa om kote Pa aw, Na min siangtho kizahtak hen. (ZSV)
			</verse>
			<verse book="40" chapter="6" verse="19-20">"Nget in ne-in a kekseu theihna, gutate in luhin a guktheihna hih leitungah na sum uh khol kei un. 20 Nget in a nek theihlohna, a kekseu theihlohna, gutate in luhin a guk theihlohna mun vantungah note-a' dingin kholzaw un. 
			</verse>
			<verse book="40" chapter="7" verse="14">Ahi zongin nuntak tawntungna tun'na ding kong kawcikin a lampi haksa a, mi tawmno bek in a zuizo uhhi.
			</verse>
			<verse book="40" chapter="7" verse="21">"Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kimlo ding uh a, vantungah a om ka Pa' deihna bangin a gamtateng bek lutthei ding uhhi.  
			</verse>
			<verse book="40" chapter="8" verse="11-12">Nisuahna leh nitumna panin mi tampi tak hong pai-in vantung ki-ukna sungah Abraham, Isaac, leh Jacob-te tawh an ne-in sabuai-ah tukhawm ding uhhi. 12 Ahi zongin vantung ki-ukna sungah a om dingin a kingaihsun Israel mite ahih leh pualam khuamialna-ah kilawnkhia ding a, tua lai-ah kapin a hagawi ding uhhi," a ci hi.
			</verse>
			<verse book="40" chapter="11" verse="25">Tua ciangin Zeisu in, "Vantung leh leitung Topa ahi ka Pa aw, mipilte leh misiamte tungah na ip hih thute, bangmah a theilo hih mite tungah lak na hih manin ka nuam hi.
			</verse>
			<verse book="40" chapter="13" verse="43">Tua hun ciangin Pasian' mite ahih leh a Pa uh Ukna sungah ni bangin a taang ding uhhi. Zakna ding bil a neite in hih thu na za ta un.
			</verse>
			<verse book="40" chapter="18" verse="10">"Hih naupangnote khatpeuh na simmawhkhak lohna dingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uhhi.
			</verse>
			<verse book="40" chapter="19" verse="14">Zeisu in, "Vantung ki-ukna pen naupangte tawh a kibang mite-a' ding ahih manin, tua naupangte ka kiangah hong paipihsak unla, khaktan kei un," a ci hi.
			</verse>
			<verse book="40" chapter="19" verse="21">Zeisu in, "Mi cingtaak na hihnop leh pai-in na neihsate va zuak in la, na sum khotte, mizawngte tungah va pia lecin, vantungah sum na hau ding hi. Tua ciangin hong pai in la kei hong zui in," a ci hi.
			</verse>
			<verse book="40" chapter="22" verse="29-30">Ahi zongin Zeisu in, "Note in Laisiangtho thu ahi a, Pasian' vangliatna ahi zongin theilo na hih manun na ngaihsunkhial uhhi. 30 Banghang hiam cihleh misite a thawhkik uh ciangin vantungah a om vantung mite tawh kibang ding uh a, zinei pasalnei cih omlo ding hi.
			</verse>
			<verse book="40" chapter="24" verse="35">Van leh lei a maimang zongin ka thugente maimang ngeilo ding hi.
			</verse>
			<verse book="40" chapter="25" verse="34">Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note-a' dingin a kibawlkholsa gamnuam hong luah un.
			</verse>
			<verse book="40" chapter="25" verse="46">Tua ahih ciangin tawntung gimthuakna sungah amaute pai ding uh a, mihoihte ahih leh nuntak tawntungna sungah lut ding uhhi," a ci hi. 
			</verse>
			<verse book="42" chapter="10" verse="20">Ahi zongin dawite in na thu uh hong man'na hangin lungdam kei unla, vantungah na min uh a kigelh manin lungdamzaw un," a ci hi.
			</verse>
			<verse book="42" chapter="12" verse="33">Na neihsa uh zuak unla, mizawngte tungah tua sumte na pia un. Note-a' dingin a sia theilo sumkholna na bawl unla, gutate in a luh zawhlohna, leikha in zong a nek zawhlohna, cikmahin a kiam ngei hetlohna ding mun vantungah na sumte uh na khol un.
			</verse>
			<verse book="42" chapter="13" verse="29-30">Nisuahna leh nitumna, leilu leh leitaw lam panin mite hong pai-in Pasian' Ukna sung sabuai kiimah tukhawm ding uhhi. 30 Tua hi a, tuhuna mineute tuahun ciangin milian hi ding a, tuhuna miliante tuahun ciangin mineu hi ding hi," a ci hi.
			</verse>
			<verse book="42" chapter="15" verse="7">Tua mah bangin kisikkik ding a kisamlo mihoih sawmkualekuate tungah lungdamna sangin mawhnei mi khat a kisikna hangin vantungah lungdamna lianzaw ding hi," a ci hi.
			</verse>
			<verse book="42" chapter="16" verse="21-23">mihaupa' sabuai tung panin a kia annengte nenuamin a ngak hi. Tua bangin a om laitakin uite hong pai-in a meima hong liahliah sak uhhi. 22 Tua ciangin mizawngpa hong si a, vantunga Abraham kiangah a om dingin vantung mite in a paipih uhhi. Mihaupa zong hong si leuleu-in a kivui hi. 23 Ahi zongin hell khuk sungah gimna thuakin a om hi. A khuadak leh, gamlapi mun khatah Abraham leh Lazaras a omkhawm a galmuh hi.
			</verse>
			<verse book="42" chapter="22" verse="69">Ahi zongin tu-a kipanin a Vanglian Pasian' taklamah Mihing Tapa tu ding hi," ci-in a dawng hi. 
			</verse>
			<verse book="42" chapter="23" verse="43">Zeisu in ama kiangah, "A mantakin ke'n kong cihin-ah: Tuni-in Paradais-ah kei tawh na omkhawm ding hi," a ci hi.
			</verse>
			<verse book="42" chapter="24" verse="50-51">Tua ciangin Jerusalem khuasung panin Bethany khuagei ciang amaute paipih a, tua lai panin a khut laamto-in amaute thupha a pia hi. 51 Amaute thupha a piak laitakin amaute kiang panin paikhia-in vantungah amah a kilato hi.
			</verse>
			<verse book="43" chapter="3" verse="12-13">Hih leitung thute tawh a kisai thu kong gen ciangin umlo na hih uh leh vantung thute ka hong gen ciangin bangci up mah ding na hi uhhiam? 13  Vantung panin a hong paisuk Mihing Tapa keimah simloh vantungah a paito ding kuamah omlo hi," a ci hi. 
			</verse>
			<verse book="43" chapter="6" verse="47-50">A mantakin kong genin-ah, kei hong umte bek in nuntak tawntungna ngah hi. 48 Kei pen nuntakna an ka hihi. 49 Na pu na pate un gamsungah manna ne uh a, a vekpi-un si veve uhhi. 50 Ahi zongin vantung panin a hong pai an a ne mi peuhmah silo ding hi.
			</verse>
			<verse book="43" chapter="6" verse="58">Tua ahih manin kei pen vantung panin a hong pai an ka hi a, na pu na pate un ne-in a sih veve-na ante tawh kibanglo hi. Hih kei' hong piak an a nete ahih leh nungta tawntung ding hi," a ci hi.
			</verse>
			<verse book="43" chapter="6" verse="62">Mihing Tapa ama omna ngei-ah a ciahto kik a mu hi le uh cin bang na ci ding uhhiam?
			</verse>
			<verse book="43" chapter="10" verse="28">Tua ahih manin amaute tungah nuntak tawntungna pia ka hih manin si ngei nawnlo ding uh a, keima khutsung panin kuamah in amaute hong sut zolo ding uhhi.
			</verse>
			<verse book="43" chapter="12" verse="26">Ka nasemte keima omna-ah a omtheihna dingin ka na a sem nuam peuhmah in kei hong zui ding uh a, ka Pa in ka na a sem mite a pahtawi ding hi," a ci hi.
			</verse>
			<verse book="43" chapter="13" verse="36">Tua ciangin Simon Peter in, "Topa aw, koi-ah pai ding na hi hiam?" ci-in a dot ciangin Zeisu in, "Ka paina dingah tu-in na hong zui thei nai kei ding hi; ahi zongin nidang ciangin na hong zui ding hi," ci-in a dawng hi.
			</verse>
			<verse book="43" chapter="14" verse="2-6">Note' omna ding mun a bawlkhol dingin a pai ding ka hihi. Ka Pa' innsungah omna ding mun tampi om hi. A omlo ding hi leh hih bangin thu ka hong gen kei ding hi. 3 Kei va pai-in note' omna ding mun ka va bawlkholh khit ciangin keima omna munah note na hong om theihna dingun note a hong la dingin ka hong paikik ding hi. 4 Ka paina ding mun tun'theihna ding lampi na thei uhhi," a ci hi. 5 Tua laitakin Thomas in, "Topa aw, na paina ding mun theilo ka hih manun a lampi ding bangci theih ding ka hi uhhiam?" a cih ciangin 6 Zeisu in ama kiangah, "Keimah in Lampi ka hi a, Thuman, leh Nuntakna zong ka hihi. Kei hong suangloin Pa kiangah kuamah tung theilo ding hi.
			</verse>
			<verse book="44" chapter="1" verse="9">Hih thu a genkhit ciangin amaute' muhtangpi mahin vanah Zeisu kilato a, meiipi in liah ahih manin amah mu thei nawnlo uhhi.
			</verse>
			<verse book="44" chapter="7" verse="49">Ahi zongin kamsangpa in, ‘Topa in hih bangin ci hi: Vantung pen keima tokhom hi a, leitung zong ka khe ngakna mun a hihi. Kei-a' ding bang biakinn hong lamsak thei ding a, ka omna ding koi lai mun hi thei ding ahi hiam? Hih nate khempeuh keima bawlsa hilo ahi hiam, ci hi,’ ci-in a gen mah bangin mihingte' lamsa innsungah a Lianpen Pasian a teng hilo hi.
			</verse>
			<verse book="45" chapter="1" verse="18">Mihingte in a mawhna leh a gitlohna hangun Pasian' thuman selcip uh ahih manin van panin a hehna hong kilang sakin a gimpiakna dingzia hong kilangsak hi. 
			</verse>
			<verse book="47" chapter="5" verse="1">Banghang hiam cihleh hih ka ten'na ka leitung pumpi uh a sih ciangin mihingte bawl a hilo, Pasian in a kip tawntung dingin kote-a' dingin a hong bawlsak inn, vantungah a neiding ka hihna uh ka thei uhhi.
			</verse>
			<verse book="47" chapter="5" verse="8">Lungmuang takin a ki-om hithiat hi a, hih leitung pumpi nusia-in Topa tawh omkhawm ding a ki-utzaw a hihi.
			</verse>
			<verse book="47" chapter="12" verse="2-3">Tuma kum sawmleli hun lai-in vantung a dawl tungnung penah Christian khat kilato hi. A pumpi taktak hiam, maang mu ahi hiam ka thei kei hi. Pasian in thei hi. 3 Tua mipa pen Paradais-ah a om a hihi. A pumpi taktak tawh ahi hiam, maang mu ahi hiam ka thei kei a, Pasian in thei hi.  
			</verse>
			<verse book="49" chapter="1" verse="18">Note bangdingin hong sam a, a mite tungah a hong ciam thupha lamdangte bangzah takin lian a, thu um ahi eite sungah na a hong sem vangliatna bangzah takin lian ahi hiam, cih na muhtheihna dingun note' lungsim mit hong vaksakna dingin thu ka na ngen hi. Eite sungah na a hong sem vangliatna pen sihna panin Christ hingsakin, vantung gamah zong, ama taklamah a tutsakna dingin a zat vangliatna mah a hihi.
			</verse>
			<verse book="50" chapter="3" verse="20">Ahi zongin eite ihih leh vantung gam mite ihi a, vantung panin a hong pai ding Topa Zeisu Christ, eite' Honpa, lawptakin a ngakte ihi hi.  
			</verse>
			<verse book="51" chapter="3" verse="1-2">Note pen Christ tawh a thokik khinte na hih manun, Pasian' taklam a kumpi tokhom tungah Christ a tutna mun vantung thute ngaihsutin nei un. 2 Vantungah a om thute ngaihsutin nei unla, leitungah a om thute ngaihsutin nei kei un.  
			</verse>
			<verse book="52" chapter="4" verse="16-17">Pasian' thupiakna awging lianpi, vantung mi mangpa' thugenna, leh Pasian' peengkul hong ging ding a, vantung panin Topa mahmah hong paisuk ding hi. 17 Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna a hihi.
			</verse>
			<verse book="58" chapter="7" verse="26">Tua bangin a siangtho, paubaan'na a neilo, vantungah a lian penin a kikoih Siampi Lianpen Zeisu i neih a hoih mahmah a hihi.
			</verse>
			<verse book="58" chapter="8" verse="1-2">Tu-in i gennop thu pen hih bang ahi hi: Vantungah Pasian' tokhom taklamah a tu tua bang Siampi Lianpen khat a nei ihi hi. 2 Amah in, mite' bawl a hilo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem a hihi.
			</verse>
			<verse book="58" chapter="10" verse="12">Ahi zongin Christ in mawhna hangin khatvei a piakkhit ciangin a tawntunga dingin kimang ahih manin Pasian' taklamah tu hithiat a,
			</verse>
			<verse book="58" chapter="11" verse="16">Ahi zongin amaute' lunggulh pen leitung sangin a hoihzaw vantung gam a hihi. Pasian in amaute-a' dingin khuapi khat na vaihawmsak ahih manin, tua bang mite in amah pen ka Pasian uhhi, ci-in a gen ding uh Pasian in maizumna-in na ngaihsunlo hi. 
			</verse>
			<verse book="58" chapter="12" verse="2">Eite hong makai-in i upna a hong cingtaaksak Zeisu mitsuan'in nei ni. Mailamah a ngahding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi. 
			</verse>
			<verse book="58" chapter="12" verse="22-24">Ahi zongin note pen Zion Mual, a nungta Pasian' khuapi, vantung Jerusalem, simzawhloh vantung mite a omna, 23 vantungah a min a kikhum Pasian' ta upate a kikhopna, mi khempeuhte' thu a khen Pasian' kiang, a cingtaakin a kibawl midikte' kha a omna, 24 thuciamna thak a hong vaihawm Zeisu kiang, Abel' sisan sangin thu hoihzaw a gen sisan a kithehna mun na tungzo uhhi. 
			</verse>
			<verse book="58" chapter="13" verse="14">Eite-a' dingin hih leitungah a kip khuapi omlo ahih manin a hong piang lai ding khuapi a zong ihi hi.
			</verse>
			<verse book="60" chapter="1" verse="4">Pasian in ama mite-a' dingin a koih thuphate i ngahna dingin lamenin i om hi. Tua thuphate sia ngeilo, nin ngeilo, mual ngeiloin a om tawntungna vantungah note-a' dingin a hong koihsak hi.
			</verse>
			<verse book="60" chapter="3" verse="22">Tu-in vantungah tua Christ pai khin a, Pasian' taklamah omin, vantung mite leh ukna aana a neite khempeuh tungah a ukin a om hi. 
			</verse>
			<verse book="61" chapter="3" verse="10">Ahi zongin theihkholh lohpi-in guta bangin Topa hong paiding Ni hong tung ding hi. Tua Ni ciangin nakpi takin a ging in vantungte maimang sakin, vantung nate mei in kangtumin maimang ding a, leitung leh a tunga om na khempeuh a mangthang ding hi.
			</verse>
			<verse book="61" chapter="3" verse="13">Eite in Pasian' hong ciamsa, thuman bekbek a kizatna ding mun van thak leh lei thak a ngak ihi hi. 
			</verse>
			<verse book="66" chapter="2" verse="7">Tua ahih manin zakna ding bil a neite in Khasiangtho in pawlpite kiangah a gen thute na za un. A gualzo mite tungah, Pasian' Huan sunga om nuntakna singgahte a nektheihna dingun thu ka pia ding hi.
			</verse>
			<verse book="66" chapter="4" verse="1-11">Hih thuteng khit ciangin ka khuadak leh vantungah kong a kihongsa-in a om ka mu hi. Peengkul awging tawh a kibang, kei kiangah thu a hong gensa awging mah in, "Hih lai-ah hong paito in. Tunung ciangin thupiang dingte ka hong lak ding hi," hong ci hi. 2 Thakhat thu-in Khasiangtho tawh ka kidim a, tua vantunga tokhom tungah mi khat a tu ka mu hi. 3 Tua tokhom tungah a tupa pen Jasper leh Karnelian suangmanpha bangin taang ziazua a, a tokhom kimkot pen Emerald suangmanpha bangin suum pempam hi. 4 Tua tokhom kimkotah tokhom sawmnihleli om a, tuate tungah puanpak silhin kham lukhu a khu upa sawmnihlelite tu uhhi. 5 Tua tokhom panin khuaphialep hong taangkhia-in, awging leh vanging hong kipankhia a, a tokhom mai-ah Pasian' kha ahi meivak sagih a kivak hi. 6 A tokhom mailam tengah Kristal suangmanpha bangin a siang kilkel, limlang peekpi kiphah tuipi bangin a dum dide hi. Tua tokhom kiim a pang ciatah a nung leh a mai-ah mit a dimin a nei ganhing li a om hi. 7 A ganhing a khatna pen humpinelkai tawh kibang a, a nihna bawngtal tawh kibang a, a thumna in mihing maitang nei a, a lina pen muvanlai a leeng lai tawh kibang hi. 8 Tua ganhing lite in kha guk ciat nei-in, tua a khate' sunglam leh a pualamah mittang a dimtakin om a, a sun a zan tawlnga loin la sa uh a,"A beisa, tuhun, leh a tawntungin a om Vanglian Topa Pasian, siangtho hi, siangtho hi, siangtho hi," a ci uhhi. 9 Tua ganhingte in a nungta tawntung, tokhom tungah a tupa tungah a lungdamna uh ko-in pahtawi-in a phat simun 10 nungta tawntungin tokhom tungah a tupa mai-ah tua upa sawmnihlelite zong bokin amah bia uh a, tua tokhom mai-ah a lukhute uh lawnin la sa uh a, 11 "Kote' Topa Pasian aw, nangmah in na khempeuh piangsakin, nangma deihna bangin na khempeuh omin, na khempeuh kipiangsak ahih manin, minthan'na, pahtawina, leh vangliatna na ngah tawntung dingin a kilawm hi," a ci uhhi.
			</verse>
			<verse book="66" chapter="5" verse="13">Tua ciangin vantung, leitung, leinuai, tuipi sung leh mun khempeuhah a om nuntakna a nei khempeuh in la a sakna uh ka za a, amaute in, "Tokhom tungah a tupa leh Tuuno in phatna, pahtawina, minthan'na leh vangliatna, ngah tawntung ta hen," a ci uhhi.
			</verse>
			<verse book="66" chapter="7" verse="9">Tua khit ciangin ka khuadak leh mi namkim, pau namkim panin kuama sim zawhloh dingin a tam mahmah mihonpite, tokhom mai leh Tuuno mai-ah ding uh a, puanpak silhin a khut uhah nisuh hiang a tawi uh ka mu hi.
			</verse>
			<verse book="66" chapter="7" verse="13-17">Tua laitakin upate khat in keima kiangah, "Hih puanpak a silh mite kuate hi a, koi lai panin hong pai ahi uhhiam?" ci-in hong dot ciangin, 14 "Ka thei kei hi, topa aw. Nangmah in na theizaw ding hi," ka ci hi. Tua ciangin amah in keima kiangah, "Hih mite pen bawlsiatna lianpi thuakin a hong suakta mite ahi uhhi. Amaute in a puan uh sawpsiangin Tuuno sisan tawh a paksak uh a hihi. 15 Tua ahih manin Pasian' tokhom mai-ah amaute ding uh a, sun leh zanin a biakinn sungah ama na sem uhhi. Tokhom tungah a tupa in amaute ompihin a hu ding hi. 16 Amaute gilkial cih om nawnlo ding a, a dang uh zong taak nawnlo ding hi. Nisa zong thuakkha nawnlo ding uh a, a sa in zong kangkha nawnlo ding hi. 17 Banghang hiam cihleh Tokhom laizangah a om Tuuno, amaute a kempa hi ding a, nuntakna tui omna-ah amaute paipih ding a, Pasian in a khitui khempeuh uh nulsak ding hi," hong ci hi.
			</verse>
			<verse book="66" chapter="11" verse="19">Tua ciangin vantungah a om Pasian biakna innpi kihong a, a Thuciamna Singkuang zong biakinn sungah a om a kimu hi. Tua ciangin nakpi takin khua phia-in a ging lianpi om a, van gingin zin ling a, gialpi a kia hi.
			</verse>
			<verse book="66" chapter="12" verse="7-9">Tu-in vantungah galkidona hong om a, Michael leh a vantung mite in gulpi leh a vantung mite a do uhhi. 8 Ahi zongin tua gulpi guallel ahih manin tua gulpi leh a vantung mite, vantungah kiom sak nawnlo hi. 9 Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khempa pen a vantung mite tawh leitungah kilawnsuk hi.
			</verse>
			<verse book="66" chapter="20" verse="4">Tua ciangin tokhom tungah a tu mi pawlkhat ka mu a, tua mite tungah thukhenna ding aana a kipia a hihi. Zeisu thu a genna leh Pasian thu hangin a kithat mite' kha zong ka mu hi. Tua mite in ganhing ahi a, a lim ahi zongin bialo uhhi; a taltang uhah ahi a, a khut tung uhah ahi zongin ganhing ciamtehna neilo uhhi. Amaute hong hingkik uh a, Christ tawh kum tul khat sung ukna aana a neikhawm uhhi.
			</verse>
			<verse book="66" chapter="20" verse="11">Tua ciangin tokhom kang a lian khat leh a tungah a tupa ka mu hi. Ama omna panin lei leh van lengkhiamang a, a tun'na mel uh kitheilo hi.
			</verse>
			<verse book="66" chapter="21" verse="1-5">Tua ciangin van thak khat leh lei thak khat ka mu hi. Van masa leh lei masa maimang khin a, tuipi zong om nawnlo hi. 2 Mothak khat a pasal tawh a kituah dingin a kizem bangin vantung Pasian kiang panin Khuapi Siangtho ahi Jerusalem khua thak a hong paisuk ka mu hi. 3 Tokhom panin nakpi takin awging khat ka za a, "Tu-in Pasian omna inn pen mite tawh omkhawm ta hi. Pasian in amaute ompih ding a, amaute pen ama mite hi ding uhhi. Pasian mahmah amaute tawh omkhawm ding a, amah pen amaute' Pasian hi ding hi. 4 Amaute' mit panin khitui khempeuh nulsak ding hi. Thu luisate maimang khinta ahih manin sihna, dahna, leh na sa-a kahna cihte om nawnlo ding hi," a ci hi. 5 Tua ciangin tokhom tungah a tupa in, "Tu-in na khempeuh a thakin ka bawl hi," ci hi. Tua ciangin, "Hih thute thumanin muan'taak ahih manin lai-ah gelh in," hong ci lai hi. 
			</verse>
			<verse book="66" chapter="21" verse="11">Tua khuapi pen Pasian' vang tawh te ziazua a, Jasper suangmanpha bangin taang a, Kristal suangmanpha bangin siang kilkel hi.
			</verse>
			<verse book="66" chapter="21" verse="18-27">A kulhpi dingin jasper suangmanpha kiciang a, a khuasung pen kham citak tawh a kibawl hi a, limlang bangin siang kilkel hi. 19 Tua khuapi kulh suangtawphahte pen suangmanpha namkim tawh kizem hi. A masa-in jasper suangmanpha, a nihna-ah sapfira suangmanpha, a thumna-ah agate suangmanpha, a lina-ah emerald suangmanpha, 20 a ngana-ah onik suangmanpha, a gukna-ah karnelian suangmanpha, a sagihna-ah khrisolait suangmanpha, a giatna-ah beryl suangmanpha, a kuana-ah topaz suangmanpha, a sawmna-ah khrisoprase suangmanpha, a sawmlekhatna-ah jakinth suangmanpha, a sawmlenihna-ah amethyst suangmanpha tawh a kizem hi. 21 A kongpi sawmlenihte kep sawmlenih tawh a kibawl hi a, kongpi khat ciangin kep sabit khat a hihi. A khuapi sung lampite kham citak vive hi a, limlang bangin a sung kimu paisuak thei hi. 22 A Vanglian Topa Pasian leh Tuuno pen khuapi biakinn hita ahih manin tua khuasungah biakinn dang ka mu kei hi. 23 Pasian' minthan'na vang pen khuavak hi a, Tuuno zong meivak hi khin ahih manin tua khuapi in nitaang leh khataang cihte kisamlo hi. 24 Tua a taang sungah leitung mite lam pai ding uh a, leitung kumpite in a neihsa khempeuh uh hong paipih ding uhhi. 25 Zan khuamial hun cih omlo ding ahih manin kulhkongpite khak hun cih omloin a tawntungin kihong paisuak ding hi. 26 Leitung mite' hauhna leh liatnateng tua khuapisung hong kitun'pih ding hi. 27 Ahi zongin a sianglo, a hoihloin a gamta mi, zuau a gen mite kuamah lut theilo ding uh a, a nungta mite a kigelhna Tuuno laibu sungah a min a omte bek tua khuapi sungah lutthei ding uhhi.
			</verse>
			<verse book="66" chapter="22" verse="1-5">Tua ciangin vantung mi in Pasian leh Tuuno tokhom panin a hong luangkhia, kristal suangmanpha bangin a te selsel gun tui hong lak a, 2 khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawmlenih vei a gah hi. A tehte zong natna damna ding zatui-in kizang hi. 3 Pasian' samsiatna a ngah peuhpeuh tua khuasungah omlo hi. Tua khuapi sungah Pasian leh Tuuno' tokhom om ding a, ama nasemte in amah a bia ding uhhi. 4 Amaute in ama maitang mu ding uh a, a taltang tung uhah ama min kigelh ding hi. 5 Topa Pasian pen amaute' khuavak hi-in, a tawntungin amaute in uk paisuak ding uh ahih manin khuamial hun cih om nawnlo ding a, khua a vaksak ding meivak leh nitaang cihte kisamlo ding uhhi.
			</verse>
			<verse book="66" chapter="22" verse="15">Ahi zongin a lampial mite, aisan mite, a paktat mite, mi thatte, milim biate, leh zuaugen nuamsa-in zuau a gengen mite, khuapi pualamah a om uhhi.

			</verse>
		</category>
		<category id="134">
			<verse book="1" chapter="3" verse="24">Amah in mipa hawlkhia hi. Kherub-te leh mun khempeuh a nga thei meikuang namsau pen Eden Huan nisuahna lamah nuntakna singkung lampi a cing dingin a koih hi.
			</verse>
			<verse book="1" chapter="16" verse="7-11">{ Topa' } vantung mi in Shur paina lampi-a cik ahi, sehnel gama ciktui gei khatah amah a mu hi. Amah in, "Sarai' sila numei Hagar aw, koi pan hong pai a, koi-ah pai ding na hi hiam?" a ci hi. Amah in, "Ka tonu Sarai' kiang panin a taikhia ka hi hi," a ci hi. 9 Tua ciangin { Topa' } vantung mi in ama kiangah, "Na tonu' kiangah ciahkik in la, ama tungah ki-ap in," a ci hi.10{ Topa' } vantung mi in ama kiangah, "Na suanlekhakte nakpi takin tamsak ding ka hih manin amaute kisim zolo ding hi," zong ci lai hi.11Tua ciangin { Topa' } vantung mi in ama kiangah, "En in, nau na paii a, tapa khat na nei ding hi. Ama min Ishmael na phuak ding hi. Banghang hiam cihleh { Topa } in nangma thuakna hong mu khin hi.
			</verse>
			<verse book="1" chapter="19" verse="15">Zingsang khuavak ciangin vantung mite in, "Khuapi gimpiakna sungah kangtum khading na hih uh ciangin kinawh in la, hih lai-a om na zi leh na tanute la in," ci-in Lot sawl hamtang uhhi.
			</verse>
			<verse book="1" chapter="21" verse="17">Pasian in naupang' kahna aw a za hi. Pasian' vantung mi in vantung panin Hagar sam a, ama kiangah, "Hagar aw, bang in hong lungkhamsak ahi hiam? Lau kei in. Banghang hiam cihleh naupang a omna munah a kahna awging Pasian in za hi.
			</verse>
			<verse book="1" chapter="22" verse="11">Ahih hangin { Topa' } vantung mi in vantung panin, "Abraham, Abraham!" ci-in a sam hi. Amah in, "Hiah om ing," a ci hi.15{ Topa' } vantung mi in vantung panin Abraham a nih veina sam a,
			</verse>
			<verse book="1" chapter="24" verse="7">Ka pa' inn leh ka suahna leitang panin kei hong la-in, kei kiangah thu hong genin kei tungah hong kiciam a, ‘Na suanlekhakte' tungah hih leitang ka pia ding hi,’ a hong ci vantung Pasian, { Topa } in nangma mai-ah a vantung mi sawl ding a, tua lai mun panin nangmah in ka tapa-a' ding zi khat na la ding hi.
			</verse>
			<verse book="1" chapter="24" verse="40">Ahih hangin amah in kei tungah, ‘A thu ka man' { Topa } in nang tawh a vantung mi hong sawlin na ma hong vangsak ding hi. Nang in ka behte leh ka pa' inn panin ka tapa-a' ding zi khat na la ding hi.
			</verse>
			<verse book="1" chapter="28" verse="12">Amah in mang man a, leitungah kahlei khat kiphutin, a kahlei dawn in van ban hi. Pasian' vantung mite tua kahlei tungah kah to-in a kum suk a mu hi.
			</verse>
			<verse book="1" chapter="31" verse="11">Tua ciangin Pasian' vantung mi in ka mang sungah, ‘Jacob,’ hong ci a, ke'n, ‘Hiah om ing!’ ka ci hi.
			</verse>
			<verse book="1" chapter="32" verse="1">Jacob zong ama lampi-ah paisuak a, Pasian' vantung mite in amah na dawn hi.
			</verse>
			<verse book="1" chapter="48" verse="16">siatna khempeuh panin kei hong tankhia vantung mi in hih tangvalte thupha pia hen la, amaute sungah keima min leh ka pa Abraham leh Isaac' min kizomsak hen la, leitungah amaute mi honpi khatin khangsak ta hen!" a ci hi.
			</verse>
			<verse book="2" chapter="3" verse="2">{ Topa' } vantung mi sawlpang kawm, meikuang sung panin ama tungah hong kilang hi. Amah khuadak a, sawlpang a kuang a mu hi. Ahi zongin kangtumlo hi.
			</verse>
			<verse book="2" chapter="14" verse="19">Tua ciangin Israel mihonpite' mai-ah a pai Pasian' vantung mi kikhinin amaute' nungah a pai hi. Amaute' mai panin meii khuam kikhinin amaute' nungah ding a,
			</verse>
			<verse book="2" chapter="23" verse="20">"En un, keimah in ka bawlsa munah note hong paipih ding leh lamkalah note hong cing dingin note' mai-ah vantung mi khat ka sawl hi.
			</verse>
			<verse book="2" chapter="23" verse="23">"Note' mai-ah ka vantung mi pai-in Amor mite, Hit mite, Perez mite, Kanaan mite, Hiv mite, leh Jebus mite kiangah note hong paipihin, keimah in amaute ka phiat khiat ciangin,
			</verse>
			<verse book="2" chapter="32" verse="34">Ahih hangin tu-in pai in; nang' tunga kong gensa munah mite paipih in. En in, na mai-ah ka vantung mi pai ding hi. Ahi zongin ka thukkik ni ciangin amau' khialhna amau' tungah ka thuk ding hi," a ci hi.
			</verse>
			<verse book="2" chapter="33" verse="2">Note' mai-ah vantung mi khat ka sawl ding a, Kanaan mite, Amor mite, Hit mite, Perez mite, Hiv mite, leh Jebus mite ka hawlkhia ding hi.
			</verse>
			<verse book="4" chapter="20" verse="16">{ Topa' } tungah ka kiko uh ciangin amah in ka aw uh hong za a, vantung mi khat hong sawlin, Egypt panin hong paikhiatpih a, tu-in nangma gam nawl Kadesh khuapi-ah ka om uhhi.
			</verse>
			<verse book="4" chapter="22" verse="22-27">Ahih hangin amah pai ahih manin Pasian heh a, amah a khaktan dingin { Topa' } vantung mi in lampi-ah na pang hi. Tu-in a la tungah amah tuang a, a nasemte nih in zong a zui uhhi.23{ Topa' } vantung mi in a khutsungah namsau dawhsa tawi-in lampi-ah a ding, a la in mu ahih manin lampi panin pialin gamlakah a pai hi. Balaam in lampi-ah a paikikna dingin a la a sat hi.24Tua ciangin leenggui lo kikal, a pang tuakah phung a omna lam kawcikah vantung mi na ding leuleu hi.25La in { Topa' } vantung mi a muh ciangin phung phu a, phungah Balaam' khe nengcip ahih ciangin amah in a la sat kik hi.26Tua ciangin { Topa' } vantung mi na ma pai-in, taklamah ahi a, veilamah ahi zongin kihei theihna ding a omlohna mun kawcik khatah na ding leuleu hi.27La in { Topa' } vantung mi a muh ciangin Balaam' nuai-ah lumsuk hi. Balaam heh mahmah a, a ciangkhut tawh a la a sat hi.
			</verse>
			<verse book="4" chapter="22" verse="31-35">Tua ciangin { Topa } in Balaam' mitte hon'sak a, a khutsungah namsau dawhsa tawh { Topa' } vantung mi lampi-ah a ding mu ahih manin a lu kunin a boksuk hi.32{ Topa' } vantung mi in ama kiangah, "Banghangin na la thumvei dong sat na hi hiam? En in, hih na khualzinna-ah lungkimlo ka hih manin nang hong pang dingin kong kuankhia hi. 33 La in kei hong mu-in thumvei dong hong pel hi. Hong pel kei leh, tu mahmahin nang hong that khinin na la ka hingsak ding hi," a ci hi. 34 Tua ciangin Balaam in { Topa' } vantung mi kiangah, "Kei hong pangin lampi-ah na din'lam theilo ka hih manin ka khial hi. Tua ahih ciangin tu-in ka khualzinna hoihsalo na hih leh ka ciahkik ding hi," a ci hi. 35 Topa' vantung mi in Balaam kiangah, "Mite zui in; ahih hangin nang kong sawlteng bek na gen ding hi," a ci hi. Tua ahih ciangin Balaam in Balak' uliante a zuisuak hi.
			</verse>
			<verse book="5" chapter="32" verse="8">Sang Penpa in minam dangte tungah amau' gamh pia a, mihingte a ten'na ding mun a seh ciangin vantung mi a phazah tawh a kizui-in mite' gamgi a phut hi.
			</verse>
			<verse book="7" chapter="2" verse="1">Tu-in Gilgal panin Bokhim-ah { Topa' } vantung mi paito hi. Amah in Israel mite kiangah, "Egypt panin note kong paipihto a, na pu na pate uh tungah piak dinga ka ciam leitangah note kong paipih hi. Keimah in, ‘Note tawh ka thuciam ka siasak ngei kei ding a,
			</verse>
			<verse book="7" chapter="2" verse="4">Topa' vantung mi in Israel mi khempeuh tungah hih thute a gen ciangin mite a kap uhhi.
			</verse>
			<verse book="7" chapter="5" verse="23">"{ Topa' } vantung mi in, ‘Meroz khua samsia in, a sunga teng mite nasia takin samsia in. Banghang hiam cihleh { Topa } a huh dingin a thahatpa dona-ah { Topa } a huh dingin hong kuanlo uhhi,’ a ci hi.
			</verse>
			<verse book="7" chapter="6" verse="11-12">Tua ciangin Ofrah khua-ah { Topa' } vantung mi hong pai a, Abiezer mi Joash neihsa tawsaw nuai-ah hong tu hi. Tua laitakin Joash' tapa Gideon in Midian mite' muhloh dingin leenggah sukna-ah mangbuh cil simin na om hi.12{ Topa' } vantung mi ama tungah kilangin ama kiangah, "{ Topa } in nang hong ompih hi, a thahat a vanglian mipa aw," a ci hi.
			</verse>
			<verse book="7" chapter="6" verse="20-22">Tua ciangin Pasian' vantung mi in ama kiangah, "Sa leh silngo sawhloh moh la-in hih suang tungah koih in la, a tungah satui sung in," a ci hi. Tua bangmahin amah in a hih hi. 21Tua ciangin { Topa' } vantung mi in a khutsunga om ciangkhut dawn dawksakin, sa leh silngo sawhloh mohte a su hi. A suang panin mei piangkhia-in, sa leh silngo sawhloh moh a kangtum hi. Tua ciangin ama muhna panin { Topa' } vantung mi a mang hi. 22 Tua ciangin Gideon in amah pen { Topa' } vantung mi ahihlam a thei hi. Gideon in, "Ala, Topa { Pasian}! { Topa' } vantung mi mai kituahin ka mukha khin hi," a ci hi.
			</verse>
			<verse book="7" chapter="13" verse="3">{ Topa' } vantung mi tua numei kiangah kilangin ama kiangah, "En in, na tasel a, ta na nei kei hi. Ahi zongin tu-in gai-in tapa khat na nei ding hi.
			</verse>
			<verse book="7" chapter="13" verse="6">Tua ciangin tuanu pai-in a pasal' kiangah gen a, "Pasian' mi khat ka kiangah hong pai a, ama mel pen Pasian' vantung mi mel tawh kibangin dipkuathuai mahmah hi. Koi panin hong pai cih amah ka dong kei a, amah in ama min hong genlo hi.
			</verse>
			<verse book="7" chapter="13" verse="9">Pasian in Manoah' aw ngai-in lo lai-ah tuanu a tut laitakin Pasian' vantung mi ama kiangah hong pai hi. Ahih hangin a pasal Manoah amah tawh omlo hi.
			</verse>
			<verse book="7" chapter="13" verse="13-21">Tua ciangin { Topa' } vantung mi in Manoah' kiangah, "Numei' kiangah ka gente khempeuh na kidawm hen. 14 Amah in leenggui pana piang peuhmah ne theilo ding a, leenggahzu ahi a, khamtheihzu ahi zongin ne theiloin, a nin na khat peuhpeuh ne theilo ding hi; amah ka thupiak khempeuh tang hen," a ci hi.15 Manoah in { Topa' } vantung mi kiangah, "Kong thum hi; tawlkhat khawl in la, nang-a' dingin keelno khat hong bawlsak nung," a ci hi.16{ Topa' } vantung mi in Manoah kiangah, "Nong khawlsak zongin na an ka ne kei ding hi. Ahih hangin meihal biakna ding a baihsa-in na bawl leh { Topa } tungah pia in," a ci hi. (Banghang hiam cihleh Manoah in amah { Topa' } vantung mi ahihlam theilo hi.)17Manoah in { Topa' } vantung mi kiangah, "Na thugente a manin hong tun' ciangin nang kong pahtawi theihna dingun, na min bang ahi hiam?" a ci hi.18{ Topa' } vantung mi in ama kiangah, "Hih thu a lamdang hi, ci-in thei napi-in banghangin ka min hong dong na hi hiam?" a ci hi. 19 Tua ahih ciangin Manoah in an-a biakna tawh a keelno la-in na lamdang a bawl { Topa}-a' dingin suang tungah a pia hi. 20 Biakna tau panin vantung lamah meikuang a paitoh ciangin, Manoah leh a zi in a et laitakun biakna tau meikuang sungah { Topa' } vantung mi kahto hi. Tua ciangin amaute leilakah a bok uhhi. 21 Manoah leh a zi' tungah { Topa' } vantung mi kilang nawnlo hi. Tua ciangin Manoah in amah { Topa' } vantung mi ahihlam thei hi. 
			</verse>
			<verse book="9" chapter="29" verse="9">Tua ciangin Akhish in David dawngin, "Nang pen keima muhna-ah Pasian' vantung mi khat mah bangin paubaanglo na hihna ka thei hi; ahi zongin Filistia galkap a ukte in, ‘Amah pen eite tawh galphualah hong kuanto lo ding hi,’ ci uhhi.
			</verse>
			<verse book="10" chapter="14" verse="17">Na nasemnu in, ‘Ka to kumpipa' kammal in nopsakna hong pia ding hi,’ ci-in ngaihsun hi; banghang hiam cihleh ka to kumpipa pen a pha leh a sia a khenthei dingin Pasian' vantung mi tawh kibang hi. { Topa } na Pasian in nang hong ompih ta hen!" a ci hi.
			</verse>
			<verse book="10" chapter="14" verse="20">Na thu paizia khekna dingin na nasempa Joab in hih thu hih hi. Ahih hangin ka topa in leitunga om na khempeuh theihna dingin Pasian' vantung mi pilna tawh a kibang pilna na nei hi," a ci hi.
			</verse>
			<verse book="10" chapter="19" verse="27">Amah in ka to kumpipa kiangah na nasempa hong gensia hi. Ahih hangin ka to kumpipa pen Pasian' vantung mi tawh kibang hi. Tua ahih ciangin hoih na sak bangin hong hih in.
			</verse>
			<verse book="10" chapter="24" verse="16-17">vantung mi in Jerusalem khua a susia dingin kithawi-in a khut a zan ciangin tua tatsiatna panin { Topa } kisik a, mite lakah suksiatna na a sem vantung mi kiangah, "Phazo hi; tu-in khawl ta in," a ci hi. { Topa' } vantung mi pen Jebus mi Araunah' ancilna gei-ah a om hi.17Tua ciangin mite a vat vantung mi a muh ciangin David in { Topa' } tungah thu gen a, "En in, ka mawh hi; a khialpa pen kei ka hihi. Hih mite in bang khialhna nei ahi uhhiam? Kong thum hi; kei leh ka innkuante bek gim hong pia in," a ci hi.
			</verse>
			<verse book="11" chapter="13" verse="18">Tua ciangin amah in, "Kei zong nangmah bangin kamsang khat ka hi a, { Topa' } sawlna bangin vantung mi khat in kei tungah thu hong gen a, ‘Amah in an leh tui ne-in a dawn theihna dingin na inn-ah amah paipih kik in,’ hong ci hi," a ci hi. Ahih hangin amah in Pasian' mipa tungah zuau genin a phuahtawm a hihi.
			</verse>
			<verse book="11" chapter="19" verse="5-7">Tua ciangin poding kung khat nuai-ah amah lumsukin a ihmu hi. Tua laitakin vantung mi khat in amah lawngin ama kiangah, "Tho in la an ne in," a ci hi. 6 Amah khuadak a, ama lutang gei suang sa tungah a ki-em moh khat leh tui hai khat na om hi. Amah in tuate ne-in dawnin lumkik hi. 7 Tua ciangin { Topa' } vantung mi a nihveina hong paikikin amah lawng a, "Tho in la an ne in; tua hi kei leh nang-a' dingin khualzinna haksa lua ding hi," a ci hi.
			</verse>
			<verse book="11" chapter="22" verse="19">Tua ciangin Mikaiah in, "Tua ahih ciangin { Topa' } thu ngai in: { Topa } a kumpi tokhom tungah tu-in, ama taklam leh a veilamah vantung mihonpi a ding ka mu hi.
			</verse>
			<verse book="12" chapter="1" verse="3">Ahih hangin { Topa' } vantung mi in Tishbe mi Elijah kiangah, "Ding in, Samaria kumpipa' kamtaite a dawn dingin paito-in amaute kiangah, ‘Ekron pasian, Baalzebub kiangah thu a dong dingin na paina dingun Israel sungah Pasian om nawnlo ahi hiam?’ ci in.
			</verse>
			<verse book="12" chapter="1" verse="15">Tua ciangin { Topa' } vantung mi in Elijah kiangah, "Amah tawh paisuk in; amah kihta kei in," a ci hi. Tua ahih ciangin amah dingin kumpipa kiangah amah tawh paisuk a,
			</verse>
			<verse book="12" chapter="19" verse="35">Tua zanin { Topa' } vantung mi paikhia a, Assiria-te giahphualah galkap tul za khat leh tul sawmgiat leh tul nga a that hi. Zingsang tungin mite a thawh ciangin, hihte khempeuh si luanghawm na hi hi.
			</verse>
			<verse book="13" chapter="21" verse="12">Kialpi kum thum sung, ahih kei leh na galte in nang hong simgawp laitakin na galte mai-ah kha thum sung galtaina, ahih kei leh gamsungah pulnatna leh { Topa' } vantung mi in Israel sung khempeuhah suksiatna ni thum sung a piangsak { Topa' } namsau,’ ci hi. Tu-in kei hong sawlpa kiangah ka ciahpih ding dawn'na ding khentel in," a ci hi.
			</verse>
			<verse book="13" chapter="21" verse="15-20">Tua ciangin Pasian in a susia dingin Jerusalem-ah vantung mi sawl hi. Ahih hangin amah in a suksiat ding laitakin { Topa } in mu a, tua thusia-ah amah kisik hi. Tua ahih ciangin amah in a susia vantung mi kiangah, "Phazo hi; tu-in khawl ta in," a ci hi. Jebus mi Ornan' ancilna gei-ah { Topa' } vantung mi a din' laitak a hihi.16Tua ciangin David khuadak to a, leitung leh vantung kikalah { Topa' } vantung mi dingin, a khutsungah a kidoksa namsau khat omin Jerusalem tungah a zan mu hi. Tua ciangin David leh a upate puanhampi silhin maipuk uhhi. 17 Tua ciangin David in Pasian kiangah, "Mi phazah a sim dingin thu a piapa keimah hilo ka hi hiam? Khialin a gitloh gamtat mahmahpa keimah ka hihi. Ahih hangin hih mite in bang gamtat khialhna nei ahi uhhiam? { Topa } ka Pasian aw, kong thum hi, keimah leh ka innkuan gim hong pia in. Ahih hangin na mite tungah gimna tungsak kei in," a ci hi. 18 Tua ciangin David paito-in Jebus mi Ornan' ancilna phualah { Topa}-a' ding biakna tau khat a lamna ding a gen dingin { Topa' } vantung mi in Gad sawl hi. 19 Tua ahih ciangin { Topa' } min tawh a gen Gad' kammal bangin David paito hi. 20 Ornan leh a tapa lite in mangbuh a cilcil laitakin a khuadak uh leh { Topa' } vantung mi mu uh a, a tapa lite lau-in a bu uhhi.
			</verse>
			<verse book="13" chapter="21" verse="27">Tua ciangin { Topa' } thupiakna tawh vantung mi in a namsau a pai sungah a siatkik hi.
			</verse>
			<verse book="13" chapter="21" verse="30">Ahih hangin amah in { Topa' } vantung mi' namsau kihta ahih manin Pasian tungah thu a dong dingin tua lai-ah David pai ngamlo hi.
			</verse>
			<verse book="14" chapter="18" verse="18">Tua ciangin Mikaiah in, "{ Topa' } thugen za in: { Topa } a kumpi tokhom tungah tu a, a taklam leh a veilamah vantung mihon khempeuh a ding ka mu hi.
			</verse>
			<verse book="14" chapter="32" verse="21">Tua ciangin { Topa } in Assiria kumpipa' giahphualah a thahat galhang khempeuh leh galkap a ukte leh uliante a susia vantung mi khat a sawl hi. Tua ahih ciangin ama gamah maizumna tawh a ciahkik hi. Ama pasian' inn sungah amah a tun' ciangin ama tapate pawlkhat in namsau tawh amah satlum uhhi.
			</verse>
			<verse book="16" chapter="9" verse="6">Nang bek { Topa } na hi hi. Nangmah in a sang pen vantung leh vana om khempeuh, leitung leh a tunga om khempeuh, leh tuipi leh a sunga om khempeuh na bawl hi. Nangmah in tuate khempeuh na omsak a, vantung mihonpi in nang hong bia uhhi.
			</verse>
			<verse book="18" chapter="1" verse="6">Ni khat ni-in { Topa' } omna-ah vantung mite hong pai uh a, tuate lakah Satan zong hong kihel hi.
			</verse>
			<verse book="18" chapter="2" verse="1">Ni khat ni-in { Topa' } omna-ah vantung mite hong paikik uh a, Satan zong amaute lakah hong kihelin { Topa' } omna mahah hong pai hi.
			</verse>
			<verse book="18" chapter="4" verse="15-18">Huih in ka mai hong mut a, ka khuasikmul hong suaksak hi. 16 A meel ka khen theihloh lim khat hong ding a, keima mai-ah mihing lim khat hong om a, tua ciangin aw un duadua khat ka za a, 17 ‘Pasian' mai-ah mi khatpeuh paubaang loin omzo ngei ding ahi hiam? Amah a Bawlpa' mai-ah sitbaang loin omzo ngei ding ahi hiam? 18 Pasian in ama nasemte mahmah muangzo loin, ama sawltakte' mawhna mu ahih leh,
			</verse>
			<verse book="18" chapter="15" verse="15">Pasian in a siangtho vantung mite nangawn muanglo ahih leh, ei mawhnei mite banghangin hong muang mah ding ahi hiam?
			</verse>
			<verse book="18" chapter="25" verse="3">Ama na a sem vantung mite bangzah pha cih kua in simzo ding ahi hiam? Pasian' khuavak in a batlohna koi lai mun om ahi hiam?
			</verse>
			<verse book="18" chapter="33" verse="23">"Mihingte' tavuan a phawksak, Pasian' vantung mi tul tampite lak panin vantung mi khat amah a huh dingin hong paikhia ding hi.
			</verse>
			<verse book="18" chapter="38" verse="4-7">Leitung ka bawl laitakin nang om na hi hiam? Thei kisa na hih leh tua thu hong gen in. 5 Bangcia-in golsak ding cih kua in seh ahi hiam? Kua in a golna ding zah khau khai ahi hiam? Hihte khempeuh thei kisa na hi hiam? 6 Leitung a pua khuampite bang tungah kiphut ahi hiam? Kua in leitung a bulpi phut ahi hiam? 7 Tua ni-in zingsang aksite in la sa khawm uh a, Pasian' tapate lungdamin a kiko uhhi.
			</verse>
			<verse book="19" chapter="8" verse="5">Ahi zongin, vantung mi sangin a neuzaw deuh bekin na bawl a, minthan'na leh pahtawina nangmah in na guan hi.
			</verse>
			<verse book="19" chapter="34" verse="7">Amah a zahtakte' kiimah { Topa' } vantung mi in giahphual sat a, amaute a honkhia hi. 
			</verse>
			<verse book="19" chapter="35" verse="5">{ Topa' } vantung mi' hawlna tawh huih letkhiat ansite tawh amaute kibangsak in.6{ Topa' } vantung mi' delhna-ah a taina lampi uh mialin nalsak in.
			</verse>
			<verse book="19" chapter="68" verse="17">Leeng muan'huai tul sawmnih, vantung mi a tultul tawh, Sinai mual pan siangtho munah Topa hong pai hi.
			</verse>
			<verse book="19" chapter="78" verse="25">Mihingte in vantung mite' an ne uh a, amah in amaute tungah an tampi a puak hi.
			</verse>
			<verse book="19" chapter="78" verse="49-51">Amaute' tungah a lauhuai ama sinsona, hehna, thangpaihna, gimna, leh a susiathei van mi honkhat a khah hi. 50 Amah in a sinsona iplo-in, kuamah hin'khawilo a, pulnatna tawh amaute a sisak hi. 51 Ham' suante' innsungah a ta upa pen teng, Egypt gamsung tacil khempeuh amah in a vatmai hi.
			</verse>
			<verse book="19" chapter="91" verse="11">Banghang hiam cihleh nangmah a hong cing dingin amah in ama vantung mi nang hong kemsak ding hi.
			</verse>
			<verse book="19" chapter="99" verse="1">{ Topa } in uk hi. Mihonte ling hen. Kherub-te tungah amah tu hi. Leitung ling ta hen.
			</verse>
			<verse book="19" chapter="103" verse="20">Ama thugen a ngai, ama thu bangin a sem no a thahat, no ama vantung mite aw, { Topa } phat un.
			</verse>
			<verse book="19" chapter="148" verse="2">Ama vantung mi khempeuh aw, amah phat un. Ama mihonte khempeuh aw, amah phat un.
			</verse>
			<verse book="23" chapter="6" verse="1-3">Kumpi Uzziah a sih kumin, a sang mahmah, a lian kumpi tokhom tungah Topa a tu ka mu hi. Ama kumpi puanpi pen biakinn sungteng a dim hi. 2 Ama kiimah serafim van mite a ding uhhi. Tuate in kha guk ciat nei uhhi; nih tawh a mai liahin, nih tawh a khe tuamin, nih tawh a leeng uhhi. 3 Amaute khatlekhat kisamin: "Vanglian { Topa}, siangtho, siangtho, siangtho; leitung khempeuh ama minthan'na tawh kidim," ci-in awng uhhi.
			</verse>
			<verse book="23" chapter="14" verse="12-14">"Nang Khuavak' ta, Zingsol, Babylon kumpipa aw, vantung panin nang bangci kiat na hi hiam? Minamte a niam koihpa ahi nangmah leilak dongah hong bangci kiphukpai ahi hiam? 13 Nang in na lungsim sungah, ‘Vantungah ka kahto ding hi. A sangna mun, Pasian' aksite' tung pekah ka kumpi tokhom ka koih ding a, leilu lam peka kikhopna mualtungah ka tu ding hi. 14 Meiite' tung pekah ka kahto ding a, Sang Penpa bangin ka kibawl ding hi,’ na ci hi.
			</verse>
			<verse book="23" chapter="37" verse="36">Tua ciangin { Topa}' vantung mi kuankhia-in Assiria mite' giahphualah mihing tul za leh tul sawmgiat leh tul nga a that hi. Zingsangin mite a thawh ciangin hihte khempeuh misi luang bekbek na hi hi.
			</verse>
			<verse book="24" chapter="4" verse="28">Tua thu hangin leitung kap ding a, vantung mial ding hi. Banghang hiam cihleh ka gensa, ka khensatsa hi a, ka kisikloh bangin ka lungsim zong ka khelkik kei ding hi," a ci hi.
			</verse>
			<verse book="24" chapter="14" verse="22">Gamdang pasian zuaute' lakah guah a zusak thei om ahi hiam? Tua ahih kei leh zong vantung mi in ama thu-in guah zu tawmsak thei ahi hiam? Tua bang a hih thei nang bek hilo na hi hiam? { Topa } kote' Pasian aw, nangmah in tuate khempeuh hih na hih manin nangma sungah lametna kong nei uhhi.
			</verse>
			<verse book="25" chapter="2" verse="1">Topa in a heh manin Jerusalem khuapi a mialcipsak hi. A vantung minthan'na teng uh kisiatna a suaksak hi. Amah in a heh ni-in a Biakinnpi nangawn a susia hi.
			</verse>
			<verse book="27" chapter="2" verse="44">Tua kumpite a maan laitakun vantung Pasian in a bei thei ngeilo ding kumpi gam a hong phut ding hi. Tua kumpi gam kuamah in zo zolo ding a, tua gam in gamdang khempeuhte zogawpin a kip tawntung ding hi.
			</verse>
			<verse book="27" chapter="3" verse="28">Tua ciangin kumpipa in, "Shadrak, Meshak, leh Abednego-te' Pasian phat un. Amah in a vantung mite sawl a, amah a muang ama nasem hih mite a honkhia hi. Amaute in ka thupiakna mangloin, amau' Pasian longal pasian dang' mai-ah kun nuamlo, bia nuamlo uh ahih manin mei phualpi sungah khul ding a utzaw uh ahi hi," a ci hi.
			</verse>
			<verse book="27" chapter="4" verse="13">"Ka mangmuhna ngaihsunin ka om laitakin ka khuadak leh a vil, a patau vantung mi khat vantung pan a hong tuaksuk ka mu hi.
			</verse>
			<verse book="27" chapter="4" verse="17">Hih pen a vil, a patau vantung mi' thukhenna a hihi. Tua ahih ciangin mun khempeuhah a om mi khempeuhte in, a Lian Pasian in mite' kumpi gamah vai a hawm hi, cih a thei ding uhhi. Amah in a teel peuhpeuh a neupente nangawn kumpi a suaksak thei ding hi,’ a ci hi.
			</verse>
			<verse book="27" chapter="4" verse="23">Kumpipa in na et laitakin, vantung mi khat vantung panin hong paisuk a, "A singkung phuk in la susia in; ahih hangin leisungah a bul leh a zungte nusia in. A bulah sik leh sumngo kual vial in la, gamlak lopate tawh nusiakhawm in. A tungah daitui kia hen la, kum sagih sung ganhingte tawh omkhawm ta hen," a ci hi.
			</verse>
			<verse book="27" chapter="4" verse="35">Amah in leitung mite bangmahin a sim kei a, vantung mite leh leitung mite ama khutnuai a hihi. Ama deihna kuamah in nial theilo a, a bawlnate kuamah in a hang a kan thei kei hi.
			</verse>
			<verse book="27" chapter="6" verse="22">Pasian in a vantung mi hong sawl a, ka liamlohna dingin humpinelkaite' kam a humcipsak hi. Kumpipa aw, mawhna ka bawllohlam leh, nang tungah zong khialhna ka bawllohna amah in hong thei ahih manin tua bangin a hong bawl hi," a ci hi.
			</verse>
			<verse book="27" chapter="8" verse="13">vantung mi khat in adang vantung mi khat kiangah thu a dot ka za a, "Hih mangmuhna bang tanvei sawt ding a, a muhdahhuai mawhna in nisim biakpiakna bang tanvei khaktan ding ahi hiam? Vantung galkapte leh biakinnpi bang tanvei kituancil ding ahi hiam?" a ci hi.
			</verse>
			<verse book="27" chapter="9" verse="21">Thu ka nget laitakin ka maang muh masak sunga ka muh mipa Gabriel, ka omna munah a hong lengsuk hi. Tua hun pen nitak lam biakpiak hun laitak a hihi.
			</verse>
			<verse book="27" chapter="10" verse="13">Persia gam a cing vantung mi in ni sawmnihlekhat sung kei a hong nial hi. Tua ciangin kei a hong huh dingin vantung mi thupite khat ahi Michael a hong pai hi. Banghang hiam cihleh Persia gamsungah keimah guak bek ka om hi.
			</verse>
			<verse book="27" chapter="10" verse="20">Amah in, "Banghangin na kiangah hong pai ka hi hiam, cih na thei hiam? Thuman Laibu sungah a kigelh thute a lak dingin a hong pai ka hihi. Tu-in ciahkikin, Persia gam a cing vantung mi tawh ka kido ding hi. Tua khit ciangin Grik gam a cing vantung mi a hong kilang ding hi. Michael longal kei a hong huh ding kuamah a om kei hi.
			</verse>
			<verse book="27" chapter="11" verse="1">Israel a cing vantung mi pen kei hong huhpa leh a hong dalpa ahi hi," a hong ci hi.
			</verse>
			<verse book="27" chapter="12" verse="1">Tua ciangin saihadial puan a silh vantung mi in, "Na mite a cing, a lian vantung mi Michael hong kilang ding hi. Tua ciangin leitungah mihing a pian'zawha kipan a nasia penpen gimna hun hong tung ding hi. Tua hun a hong tun' ciangin Pasian' laibu sungah a min a kigelh na mite khempeuh kihonkhia ding hi.
			</verse>
			<verse book="38" chapter="1" verse="8-14">{ Topa' } vantung mi khat sakol san khat tungah a tuang ka mu hi. Kuam sunga a om mui singkungte lakah amah khawl a, ama nungah sakol dang a san, a gial, a kang om hi. 9 Tua ciangin keimah in, "Sia aw, hih sakolte bang a cihnopna ahi hiam?" ci-in ka dong hi. Amah in hong dawng a, "Bang a cihnopna hiam cih kong lak ding hi. 10 Hih sakol tung tuangte pai kawikawi-in leitung a en dingin { Topa } in a sawl ahi hi," hong ci hi.  11 Tua ciangin mui kung lakah a khawl { Topa' } vantung mite kiangah amaute in, "Leitung khempeuh ka en kawikawi khin uh a, leitung khempeuh khuaphawk loin nuamtakin om uhhi," ci-in thu a zasak uhhi. 12 Tua ciangin { Topa' } vantung mi in, "Vanglian { Topa } aw, Jerusalem khuapi leh Judah gam khuapite tungah kum sawmsagih sung na heh khinta hi. Amaute hehpih loin bang tanvei omlai ding na hi hiam?" ci hi. 13 Tua ciangin { Topa } in dikna leh hehnepna kam tawh vantung mite dawng a,14 Vanglian { Topa } in ama tungah a gensa thute khempeuh keimah in ka taangko sawnna dingin tua vantung mi in kei hong sawl a, "Ka khuapi siangtho Jerusalem, nakpi takin itin ka lunghimawh hi.
			</verse>
			<verse book="38" chapter="1" verse="17-19">Tua ciangin vantung mi in ka taangkona ding hong genkik leuleu a, "Ama khuapite nakpi takin cithei kikin, Jerusalem khuapi a hehnep kikna ding, leh ama khuapi-in a neihkikna ding, Vanglian { Topa } in gen hi, ci-in gen in," hong ci hi. 18 Ka khuadak leh saki li ka mu hi. 19 Bang a cihnopna ahi hiam, ci-in vantung mi kiangah ka dong hi. Amah in hong dawng a, "Judah mite leh Jerusalem mite a thehthang gawp leitung vangliatnate a cihnopna ahi hi," hong ci hi.
			</verse>
			<verse book="38" chapter="2" verse="3-4">Tua ciangin vantung mipa hong paikhia a, vantung midang khat in amah na dawntuah hi. 4 Tua ciangin vantung mi a masapa in a dawntuahpa kiangah, "Va tai in la, tehna khau a tawi tangvalpa kiangah hih thu va gen in. Jerusalem khuasungah mihing leh ganhing tam mahmah ding ahih manin Jerusalem kulhhuam sungah ta zolo ding uhhi.
			</verse>
			<verse book="38" chapter="3" verse="1-7">{ Topa } in maang hong musak a, { Topa' } vantung mi mai-ah siampi lianpenpa Joshua' mawhna a zong dingin a kiangah Satan zong a om ka mu hi. 2 { Topa' } vantung mi in Satan kiangah, "Satan aw, { Topa } in nang hong mawhsak hi. Jerusalem a it { Topa } in nang hong mawhsak hi. Hih Joshua pen meikhuk sung panin a kiteenkhia singkhuah tawh kibang hi," a ci hi. 3 Joshua ahih leh vantung mi mai-ah ding a, puan a nin mahmah a silh hi. 4 vantung mi in ama sawltak van midangte kiangah, "Hih mipa' silh a puan ninte suahkhiatsak un," ci-in thu a pia hi. Tua ciangin vantung mi in Joshua kiangah, "Na mawhna teng kong paihkhiatsak khin a, tu-in na silh dingin puan thak ka hong pia ding hi," a ci hi. 5 Tua ciangin a sawltak van mite thu pia a, Joshua' lu tungah dial siangtho a khipsak ding uh a sawl hi. { Topa' } vantung mi tua munah a din' sung mahin, amaute in zong Joshua, dial siangtho khimsakin, tua khit ciangin puan siangtho zong a silhsak uhhi. 6 Tua ciangin { Topa' } vantung mi in Joshua kiangah limtakin thu gen a, 7 Vanglian { Topa } in hih bangin ci hi: "Ka thukhamte zui-in kong sawl thute na sep leh, ka biakinn sung leh biakinn huang sungteng na uk ding a, hih ka kianga om vantung mite' thu ka ngaih bangin nangma thu zong ka hong ngai ding hi.
			</verse>
			<verse book="38" chapter="4" verse="1">Kei tawh a kiho vantung mi mah hong paikik a, a ihmu kimlai a kiphong bang keekin kei hong khanglosak hi.
			</verse>
			<verse book="38" chapter="4" verse="4-6">Tua ciangin kei zong vantung mi kiangah, "Sia aw, hihte bang a cihnopna ahi hiam?" ci-in ka dot ciangin 5 amah in, "A cihnopna theilo na hi hiam?" ci-in hong dawng a, kei zong, "Sia aw, ka thei kei hi," ci-in ka dawngkik hi. 6 Tua ciangin vantung mi in kei kiangah, "{ Topa } in Zerubbabel tungah hih bangin thu gen hi: Galkap tam neihna hang hilo, nangma vangliatna hang zong hilo, keima tung panin na ngah vangliatna bek tawh na ma na tun'zo ding hi.
			</verse>
			<verse book="38" chapter="5" verse="5">Tua ciangin vantung mi hong kilang kikin kei kiangah, "Tu-a a hong pai ding en in," hong ci hi.8Tua ciangin vantung mi in, "Hih numei pen gitlohna lim ahi hi," hong ci hi. Tua ciangin vantung mi in ciangpi sungah tua numei hensuk kik a, a sin tawh tua ciangpi a sinkik hi.10Tua ciangin vantung mi kiangah, "Koi lai-ah leen'pih ding ahi uhhiam?" ci-in ka dot leh
			</verse>
			<verse book="38" chapter="6" verse="4">Tua ciangin vantung mi kiangah, "Sia aw, hih sakolleengte bang a cihnopna ahi hiam?" ci-in ka dong hi.
			</verse>
			<verse book="38" chapter="6" verse="7-8">Tua sakolte, paikhia-in leitung teng a et ding uh ngaklah mahmah uhhi. Tua ahih manin vantung mi in, "Pai unla, leitungteng va en un," ci-in thu a pia hi. Amaute zong pai-in va en uhhi. 8 Tua ciangin vantung mi in kei hong otsan a, "Leilu lam Babylon gamah a paite in { Topa' } hehna damsak hi," hong ci hi.
			</verse>
			<verse book="38" chapter="12" verse="8">Tua ni ciangin { Topa } in Jerusalem-a a teng mite hu ding a, a ginalo pente nangawn David zahin thahat ding hi. David' suanlekhakte in { Topa' } vantung mi leh Pasian mahmah bangin amaute a makai ding uhhi.
			</verse>
			<verse book="40" chapter="1" verse="20">Ahi zongin hih bangin thu a ngaihsut laitakin a mang sungah Topa' vantung mi khat hong kilang a, David suan Joseph aw, Mary sunga nau pen Khasiangtho in a gaisak ahih manin amah ten'pih ngamlah kei in.
			</verse>
			<verse book="40" chapter="1" verse="24">Joseph zong a khan'lawh ciangin Topa' vantung mi' sawl bangin a zi a la hi.
			</verse>
			<verse book="40" chapter="2" verse="13">Tua mipilte a ciah khit uh ciangin Joseph' mang sungah Topa' vantung mi khat hong kilang a, "Kithawi-in naungek leh a nu, Egypt gamah taipih in. Pai khia un, ci-in kong genkik matengin tua gamah va om un. Herod in naungek thah dingin hong zong ding hi," a ci hi.
			</verse>
			<verse book="40" chapter="4" verse="6">"Pasian' Tapa taktak na hih leh Laisiangtho sungah, ‘Pasian in nang a hong kem dingin a vantung mite hong sawl ding hi. Na khete leh suang a kitahkhak lohna dingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in," a ci hi.
			</verse>
			<verse book="40" chapter="4" verse="11">Tua ciangin Dawimangpa paikhia a, vantung mite hong pai-in Zeisu huhin an a vak uhhi.
			</verse>
			<verse book="40" chapter="13" verse="39-41">tahum tang a vawh galpa pen Dawimangpa a hihi. Anlak hun pen leitung beina ding hun hi a, anla nasemte pen vantung mite a hihi. 40 Tahumte kikaikhawmin meikhuk sungah a kikhultum mah bangin leitung bei hun ciangin tua bangmahin kihih ding hi. 41 Mihing Tapa in a vantung mite hong sawl ding a, ama ukna sungah a om migilote leh mi a mawhna dingin a bawl mi khempeuh kaikhawmin
			</verse>
			<verse book="40" chapter="16" verse="27">A Pa' minthan'na vang leh a vantung mite tawh Mihing Tapa hong paikik ding a, mi khempeuh amau' gamtatna ciat tawh a kizui-in a thuk ding hi.
			</verse>
			<verse book="40" chapter="18" verse="10">"Hih naupangnote khatpeuh na simmawhkhak lohna dingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uhhi.
			</verse>
			<verse book="40" chapter="22" verse="30">Banghang hiam cihleh misite a thawhkik uh ciangin vantungah a om vantung mite tawh kibang ding uh a, zinei pasalnei cih omlo ding hi.
			</verse>
			<verse book="40" chapter="24" verse="31">Nakpi takin peengkul hong ging ding a, leitung mun khempeuhah a vantung mite hong paisakin, leimong khat pan mong khatdongin, a teelsa mite a kaikhawmsak ding hi.
			</verse>
			<verse book="40" chapter="24" verse="36">Ahi zongin a ni leh a nai hun ding pen kuamah in theilo hi. Vantungah a om vantung mite ahi a, Tapa nangawn in ahi zongin theilo a, Pa Pasian bek in thei hi.
			</verse>
			<verse book="40" chapter="25" verse="31">"Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi.
			</verse>
			<verse book="40" chapter="26" verse="53">Ka Pa kiangah ngen hi leng, vantung galkapte hon sawm leh hon nih val, thakhat thu-in hong puakpah theihding lamtak theilo na hi hiam?
			</verse>
			<verse book="40" chapter="28" verse="2">Thakhatin zin nakpi takin hong ling hi. Topa' vantung mi khat, vantung panin hong paisuk a, han hukna suang a likkhiat khit ciangin a tungah a tu hi.
			</verse>
			<verse book="40" chapter="28" verse="5">Ahi zongin tua vantung mi in numeite kiangah, "Lau kei un. Singlamteh tungah a kithat Zeisu a zong na hihlam uh ka thei hi.
			</verse>
			<verse book="41" chapter="1" verse="13">Gamlakah ni sawmli sung om a, Satan in tua hun sungteng a ze-et hi. Tua lai-ah gamsa gilote zong om a, ahi zongin vantung mite hong pai-in amah huhin an a vak uhhi.
			</verse>
			<verse book="41" chapter="8" verse="38">Pasian theiloin a gilo hih mite lakah keima hang leh ka thuhilhte hangin maizumin kei hong pulak ngamlo mi peuhmah, a Pa' minthan'na vang leh a siangtho vantung mite tawh a minthangin hong paikik ciangin Mihing Tapa zong ama hangin maizumin pulak ngamlo ding hi," a ci hi.
			</verse>
			<verse book="41" chapter="12" verse="25">Sihna panin mite a thawhkik ciangin vantungah a om vantung mite mah bangin zinei pasalnei cih omlo ding uhhi.
			</verse>
			<verse book="41" chapter="13" verse="27">Tua ciangin leitung mun khempeuhah vantung mite sawl ding a, leimong khat pan mong khat kikalah a om a teel mite khempeuh a kaikhawmsak ding hi.
			</verse>
			<verse book="41" chapter="13" verse="32">Ahi zongin tua ni leh tua nai hun ding kuamah in theilo hi. Vantunga om vantung mite ahi a, Tapa ahi keimah in ahi zongin ka thei kei a, ka Pa bek in a thei hi.
			</verse>
			<verse book="42" chapter="1" verse="11-13">Tua laitakin Topa' vantung mi khat ama kiangah hong kilang a, paknamtui a kihalna biakna tau taklam pangah a ding hi.12 Zechariah in vantung mi a muh ciangin lamdangsa mahmah a, a lau mahmah hi.13 Ahi zongin vantung mi in ama kiangah, "</verse>
			<verse book="38" chapter=" verse="> aw, lau kei in. Pasian in na thungetna hong zakhin a, na zi Elizabeth in tapa khat a nei ding hi. A min dingin Johan na phuak ding hi.
			</verse>
			<verse book="42" chapter="1" verse="18-19">Tua ciangin Zechariah in vantung mi kiangah, "Hih na thugen a manna bangci theih ding ka hi hiam? Kei ka teekta a, ka zi zong lah a teek mahmah ahi hi," a cih ciangin 19 vantung mi in dawng a, "Kei pen Pasian' na a sem Gabriel ka hihi. Nang kiangah thu hong genin, hih lungdamna thu a ko dingin a hong sawl ka hihi.
			</verse>
			<verse book="42" chapter="1" verse="26">Elizabeth a gaizawh kha guk a cin' ciangin Pasian in Galilee gam Nazareth khua-ah vantung mi Gabriel a paisak hi.
			</verse>
			<verse book="42" chapter="1" verse="29-30">Mary in vantung mi' thugen a zak ciangin, bang a cihnopna hi ding ahi hiam, ci-in lamdang a sa mahmah hi. 30 Tua ciangin vantung mi in, "Mary aw, lamdangsa-in lunghimawh kei in. Pasian' maipha a ngah na hi hi. 
			</verse>
			<verse book="42" chapter="1" verse="34">Tua ciangin Mary in vantung mi kiangah, "Kei, pasal tawh a lumkhawm ngei nailopi, hih thu bangci pian'theih ding ahi hiam?" a ci hi. 
			</verse>
			<verse book="42" chapter="1" verse="38">Tua ciangin Mary in, "Kei pen Topa' nasemnu ka hihi. Na gensa bangin keima tungah hong piang ta hen," a ci hi. Tua ciangin ama kiang panin vantung mi a paikhia hi.
			</verse>
			<verse book="42" chapter="2" verse="9-10">Amaute kiangah Topa' vantung mi khat hong kilang a, Topa' minthan'na vang in amaute hong taan' ahih manin a lau mahmah uhhi.10 Ahi zongin vantung mi in, "Lau kei un. Mi khempeuh a lungdamsak ding thuthak hoih khat note-a' ding ka hong puak hi.
			</verse>
			<verse book="42" chapter="2" verse="13">Tua khit phetin tua vantung mi tawh vantung mihonpite thakhatin hong omin Pasian phatna la sa uh a,
			</verse>
			<verse book="42" chapter="2" verse="17">Tua bangin naungek a muh uh ciangin, vantung mi in amaute kiangah hih naungek tawh kisai thu a gente a gensawn uhhi. 
			</verse>
			<verse book="42" chapter="2" verse="21">Naungek a vun a ki-at ni hun nipikal khat a cin' khit ciangin, amah a kipaii ma-in a min dingin vantung mi in a piaksa ahi Zeisu, a min dingin a phuak uhhi.
			</verse>
			<verse book="42" chapter="4" verse="10-11">Banghang hiam cihleh Laisiangtho in, ‘Pasian in nang a hong kem dingin a vantung mite hong sawl ding hi,’ ci-in a gen banah,11‘Na khete nangawn suang tawh kitatin a liam khaklohna dingin vantung mite in a khut uh tawh nang hong dom ding uhhi,’ zong ci lai hi," a cih ciangin
			</verse>
			<verse book="42" chapter="9" verse="26">Keima hang leh ka thuhilhnate hangin a maizum peuhmah, a Pa' minthan'na vang leh a siangtho vantung mite' minthan'na tawh a minthangin hong paikik ciangin Mihing Tapa zong ama hangin a maizum ding hi.
			</verse>
			<verse book="42" chapter="9" verse="31">vantung minthan'na vang lim nei uh a, Jerusalem khua-ah pai-in sihna tawh Pasian' deihna a tun'sakna ding thu a kikumkum uh a hihi.
			</verse>
			<verse book="42" chapter="12" verse="8-9">"Note kiangah kong cihin-ah, keima mi ahihna mi' theihin a genkhiate, Mihing Tapa in zong Pasian' vantung mite' mai-ah, keima mi hi, ci-in genkhia ding a,9 ahi zongin keima mi ahihna mi' theihin a genkhia nuamlote, Pasian' vantung mite mai-ah zong keima mi hi, ci-in Mihing Tapa in genkhia nuamlo ding hi.
			</verse>
			<verse book="42" chapter="15" verse="10">Tua mah bangin mawhnei mi khat a kisikkikna hangin Pasian' vantung mite lungdam mahmah uhhi," a ci hi.
			</verse>
			<verse book="42" chapter="16" verse="22">Tua ciangin mizawngpa hong si a, vantunga Abraham kiangah a om dingin vantung mite in a paipih uhhi. Mihaupa zong hong si leuleu-in a kivui hi.
			</verse>
			<verse book="42" chapter="20" verse="36">Amaute pen vantung mi tawh kibang uh a, sithei nawnlo uhhi. Sihna panin a thokik khinte ahih manin amaute pen Pasian' tate ahi uhhi.
			</verse>
			<verse book="42" chapter="22" verse="43">Tua ciangin vantung panin ama kiangah vantung mi khat hong pai a, Zeisu' tha a hatsak hi.
			</verse>
			<verse book="42" chapter="24" verse="23">ahi zongin ama luang na om nawnlo hi. Tua ciangin amaute hong ciahkik uh a, vantung mite a muhna uh leh tua vantung mite in Zeisu a hin'kik khitna thu a gennate uh hong gensawn uhhi.
			</verse>
			<verse book="43" chapter="1" verse="51">Tua ciangin Zeisu in, "Ke'n a mantak kong genin-ah, vantung a kihong na mu ding uh a, Mihing Tapa leh vantung kikalah Pasian' vantung mite a kumsuk a kahto na mu ding uhhi," a ci hi.
			</verse>
			<verse book="43" chapter="5" verse="4">Banghang hiam cihleh Topa' vantung mi khat in tua bual tui lok thei zel a, tui a kilawh khit ciangin tua lai a tung masa penpen ama natna panin a dam hi.
			</verse>
			<verse book="43" chapter="20" verse="12-13">Zeisu' luang a kisialna a lu lamah khat, a khe lamah khat, puanpak silhin a tu vantung mi nih a mu hi.13 Tua vantung mite in Mary kiangah, "Banghangin kap na hi hiam?" ci-in a dot uh ciangin amah in, "Amaute in ka Topa paikhiatpih uh a, koi lai-ah koih ahi uhhiam, cih ka thei kei hi," ci-in a dawng hi.
			</verse>
			<verse book="44" chapter="5" verse="19">Ahi zongin tua zanin Topa' vantung mi khat in thong kongkhakte hong a, sawltakte a paikhiatpih khit ciangin amaute kiangah,
			</verse>
			<verse book="44" chapter="6" verse="15">Ulian kikhopna sunga a kihel mi khempeuh in Stephen en uh a, a maitang pen vantung mi maitang tawh kibang hi, ci-in a mu kim uhhi.
			</verse>
			<verse book="44" chapter="7" verse="30">"Tua gamah kum sawmli a ten' khit ciangin, Sinai Mual tung gamlakah sawlpang laka meikuang sungah vantung mi khat ama kiangah hong kilang hi.
			</verse>
			<verse book="44" chapter="7" verse="35">"Moses pen Israel mite in deihloin, ‘Kote a hong uk ding leh thu a hong khen dingin kua in hong koih ahi hiam?’ a cihpa uh a hihi. Ahi zongin Moses pen sawlpang kuang sung pan ama kiangah a kilang vantung mi' huhna tawh ukpa leh honkhiapa ahi dingin Pasian in a sawlpa a hihi.
			</verse>
			<verse book="44" chapter="7" verse="38">Amah pen Israel mite tawh gamlakah a ompa hi a, Sinai Mual tunga ama kiangah thu a gen vantung mi leh i pute tawh a kikhawlpa a hihi. Eite tungah hong gensawn dingin Pasian kiang panin a tul ngeilo thu a ngah a hihi.
			</verse>
			<verse book="44" chapter="7" verse="53">Note in vantung mi tung tawnin Pasian' hong piak thukham ngah napi-in na mang nuam kei uhhi," a ci hi.
			</verse>
			<verse book="44" chapter="8" verse="26">Topa' vantung mi khat in Philip kiangah, "Kithawi in la, Jerusalem khua panin Gaza khua paina lampi zuan dingin leitaw lam manawhin pai in," a ci hi. (Tua lampi tu-in kizang pha nawnlo hi.)
			</verse>
			<verse book="44" chapter="10" verse="3-4">Khatvei nitak nai thum pawlin maang mu a, Pasian' vantung mi khat hong pai-in ama kiangah, "Kornelias aw," ci-in a sapna teltakin a thei hi. 4 Amah in zong laukawmin vantung mi en a, "Topa aw, bang thu ahi hiam?" a cih ciangin, "Pasian in na thungetna hong za a, mizawngte na huhna zong hong thei-in nang hong phawk hi. 
			</verse>
			<verse book="44" chapter="10" verse="7">Tua khit ciangin ama kiangah thu a gen vantung mi paikhia a, Kornelias in zong ama innsung nasemte nih leh biakna a hahkat mahmah, ama sawltakin a neih galkapte khat sam a,
			</verse>
			<verse book="44" chapter="10" verse="22">Amaute in, "Galkapbupa Kornelias in nang kiangah kote hong sawl hi. Amah pen Pasian a bia mihoih mahmah khat hi a, Jew mi khempeuh in zong a zahtak mahmah khat uh a hihi. Amah in nangma thugente a zaktheihna dingin a inn-ah nang a hong sapna dingin Pasian in a vantung mite khat ama kiangah gensak hi," ci-in a dawng uhhi.
			</verse>
			<verse book="44" chapter="11" verse="13">Tua ciangin amah in vantung mi khat a inn sungah a ding mu-in, tua vantung mi in ama kiangah, ‘Simon Peter a kici mipa a sam dingin Joppa khua-ah mi sawl in.
			</verse>
			<verse book="44" chapter="12" verse="7-11">Thakhatthu-in Peter gei-ah Topa' vantung mi khat hong omin thong sung khempeuh khua a vak hi. vantung mi in Peter' liangko lokin phong a, "Manlangin tho in," a ci hi. Thakhatin Peter' khut panin a sikkhaute kitolkhia hi. 8 Tua ciangin vantung mi in, "Na kawng hoihtakin gakin na khedap bulh in," ci-in a gen bangin Peter zong a gamta hi. Tua ciangin vantung mi in, "Na puan silh in la hong zui in," a cih mah bangin, 9 thong sung panin Peter in amah zui-in a paikhia hi. Ahi zongin tua vantung mi' gamtatna pen ahi takpi mah ahi hiam cih theilo ahih manin maang a mu-in kingaihsun hi.10 Thongcingte' vilna mun a khatna leh a nihna a khen'khit uh ciangin khuapi sung lutna ding sik kibawl thong kongpi a tung uhhi. Tua kongpi pen ama thu-in hong kihongtawm a, amaute a paikhia uhhi. Khuasung lampi-ah a pai laitakun thakhatin vantung mi in Peter guak a nusia hi. 11 Tua ciangin Peter in khua phawk a, "Maang a mu ka kisak leh a takpi na hi mawk! Topa in a vantung mi kei kiangah hong sawl a, Herod in hong gimsakna ding leh Jew mite in gimna hong thuaksakna ding panin kei hong honkhia hi," a ci hi.
			</verse>
			<verse book="44" chapter="12" verse="15">Amaute in, "A hai hi teh!" na cihsan lel uhhi. Ahi zongin amah in, "Peter a om taktak mah hi," a cih teitei ciangin amaute in, "Amah a cing vantung mi hi ding hi," ci-in a dawng uhhi.
			</verse>
			<verse book="44" chapter="12" verse="23">Herod in mite, Pasian phatsak loin amah phatsak ahih manin thakhatin Topa' vantung mi in Herod cinasak a, a hut in amah netumin a si hi.
			</verse>
			<verse book="45" chapter="8" verse="38">Bangmah in ama hong itna tawh hong kikhensakzo hetlo ding hi, ci-in ka thei hi. Sihna, nuntakna, vantung mite, vantung vangliatnate, tuhun nate leh a hong tungding nate,
			</verse>
			<verse book="46" chapter="4" verse="9-10">Ko sawltakte pen vantung mi leh leitung mi khempeuh in a et dingin mipi' mai-ah thahna a thuakdingin thukhenna a kipia mi bangin Pasian in a zaneu penin hong koih tawntung tawh kibang ka sa hi. 10 Christ hangin mite mai-ah kote mihai ka suak uh a, ahi zongin note pen Christ sungah mipil na kisa uhhi. Kote ka thaneem uh a, ahi zongin note a hat na kisa uhhi. Kote hong kisimmawhbawl a, ahi zongin note hong kizahtakbawl na kisa uhhi.
			</verse>
			<verse book="46" chapter="6" verse="3">Eite pen vantung mite' thu nangawn a khensak ding ihih lamtak theilo na hi uhhiam? Tua ahih manin hih leitunga no' thu neuneute leltak na khentheih zawk kan ding uh a hihi.
			</verse>
			<verse book="46" chapter="11" verse="10">Tua ahih ciangin a pasalte uh ukna nuai-ah a om ahihna a lahna dingun vantung mite' muhna-ah numeite in a lu uh a khuhding uh kilawm hi.
			</verse>
			<verse book="46" chapter="13" verse="1">Keimah in mihingte pau a tuamtuamte leh vantung mite' pau nangawn ka pautheih hangin itna ka neih kei leh a bil-aphuai zam leh daltuah kitum tawh a kibang lel ka hihi.
			</verse>
			<verse book="47" chapter="11" verse="13-14">Amaute pen sawltak taktak hiloin, sawltak a kineihkhemte hi uh a, a nasepna uhah zong zuau-in, Christ' sawltak taktak a battheihna dingun a meel kiseel ahi uhhi. 14 Tua pen lamdang sak ding hilo hi. Satan nangawn Pasian' vantung mi tawh a kibangin kibawltawm thei hi.
			</verse>
			<verse book="48" chapter="1" verse="8">Note tungah ka hong hilhsa uh lungdamna thu tawh a kilehngatin, kote-a kipan vantung mi dongin thudang a hong hilh a om leh tua a hong hilh mipa hell khuk sungah tung ta hen!
			</verse>
			<verse book="48" chapter="3" verse="19">Tua ahih leh Thukham bangin a kimang ding ahi hiam? Khialhna cih bang ahi hiam, cih a kitheihna dingin thuciamna banah hong kipiathuah hi a, thuciam a kipiakna, Abraham' suanpa' hun ciangdong bek a kimang dingin a kingaihsun a hihi. Mihingte tungah Thukham hong kipiak lai-in vantung mi hong kisawlsawn a, mihing ahi Moses tungah hong kipiasawn hi.
			</verse>
			<verse book="48" chapter="4" verse="14">Ka pumpi cidam lohna pen note-a' dingin thu haksapi hinapi-in kei na hong simmawhbawl tuan kei uh a, zong na hong nolh tuan kei uhhi. Vantung panin a hong pai vantung mi zin do bang, leh Christ Zeisu mahmah zin a do bangin na hong limbawl uhhi.
			</verse>
			<verse book="49" chapter="3" verse="10">Pasian in a geelsim thute a kisep khiatna thu mi khempeuh a musak dingin Pasian in kei tungah hih hamphatna hong pia hi. Tuhun laitakin vantung a uk van mite in pawlpi' hangin Pasian' pilna a nam tuamtuamin a muhtheihna dingun na khempeuh a bawl Pasian in a beisa hunah hih thu khempeuh a imcip hi. 
			</verse>
			<verse book="51" chapter="2" verse="18">Maang a muhna hangun a thupi diakin kingaihsunin, a kilawmlo zah dongin kiniamkhiatna ding leh vantung mite biakding a hong hanthawn mite' khemsa-in ta kei un. Tua bang mite pen amau' ngaihsut tawmna tawh a kihisak mawk hi a,
			</verse>
			<verse book="52" chapter="4" verse="16">Pasian' thupiakna awging lianpi, vantung mi mangpa' thugenna, leh Pasian' peengkul hong ging ding a, vantung panin Topa mahmah hong paisuk ding hi.
			</verse>
			<verse book="53" chapter="1" verse="7">tu-a gimna a thuak note leh kote tungah zong nopsakna hong pia ding hi. Vantung panin Topa Zeisu leh a vanglian a vantung mite, meikuang tawh hong kilat ciangin,
			</verse>
			<verse book="54" chapter="3" verse="16">I biakna pen a thuthuk a thulian taktak ahihna thu hih bangin i thei hi: Mihing lim pua-in amah hong kilang a, a man taktak ahihna thu Khasiangtho in kilangsak a, vantung mite in a mu uhhi. Mi khempeuh tungah ama thu kihilh a, mun khempeuhah ama thu ki-umin, vantungah amah kilato hi.
			</verse>
			<verse book="54" chapter="5" verse="21">Hih ka hong gen thute na zatna-ah kuamah guptuam paihtuam nei hetloin hoihtakin hong mangin na zatna dingin Pasian, Christ Zeisu, leh a siangtho vantung mite' muhna-ah limtakin a hong gen ka hihi.
			</verse>
			<verse book="58" chapter="1" verse="4-7">vantung mite' ngah minthan'na sangin Tapa tungah Pasian in a piak min a liatzawk mah bangin vantung mite sangin Tapa lianzaw thampek hi. 5 Banghang hiam cihleh Pasian in vantung mi khat peuhpeuh tungah, "Ka Tapa na hi hi. Tu ni-in na Pa ka suak hi," ci ngeilo hi. Tua mah bangin, "Kei, ama Pa ka hi ding a, amah, ka Tapa ahi ding hi," ci-in zong kam pau ngeilo hi. 6 Tua banah, Pasian in leitungah a Tapa neihsun hong paisak ding ciangin, "Pasian' vantung mi khempeuh in amah bia ding uhhi," na ci hi. 7 Ahi zongin vantung mite' thu a gen ciangin, "Pasian in a vantung mite huih bangin bawl a, a nasemte meikuang bangin bawl hi," na ci hi.
			</verse>
			<verse book="58" chapter="1" verse="13-14">Ahi zongin Pasian in ama vantung mite kiangah, "Na galte na khenuai-ah ka hong sikcipsak matengin ka taklamah hong tu in," ci ngeilo hi. 14 Vantung mite pen Pasian' na a sem, a kimu theilo khate hi uh a, hotkhiatna a ngahding mite a huh dingin Pasian in a hong sawl a hihi.  
			</verse>
			<verse book="58" chapter="2" verse="5-9">Eite in genbelin i neih a hong tungding leitung pen Pasian in vantung mite' khutsungah koihlo hi. 6 Laisiangtho mun khatah a kigenna-ah, "Pasian aw, nangma ngaihsut tham dingin mi pen bang hi a, na phawk tham dingin mihing' ta bang hi lel ahi hiam? 7 Ahi zongin vantung mite sangin a neuzaw deuhin na bawl a, minthan'na leh pahtawina na guan' a, 8 na khempeuh na uk sak hi," na ci hi. "Pasian in na khempeuh a uk dingin bawl," a cih ciangin na khempeuh a huamkhin hita hi. Mihing in na khempeuh a uklam i thei nai kei hi. 9 Ahi zongin Pasian' hehpihna hangin mi khempeuh-a' dingin Zeisu a sih theihna dingin tawlkhat sung vantung mite sangin a neuzaw-in a kibawlna i mu a, sihna a thuakna hangin minthan'na leh pahtawina a ngahna thu i thei hi.
			</verse>
			<verse book="58" chapter="2" verse="16">Ama lunghihmawh pen vantung mite hilo a, Abraham' suanlekhakte a lunghimawh ahihna thu hong kitel hi.
			</verse>
			<verse book="58" chapter="12" verse="22">Ahi zongin note pen Zion Mual, a nungta Pasian' khuapi, vantung Jerusalem, simzawhloh vantung mite a omna,
			</verse>
			<verse book="58" chapter="13" verse="2">Khualmite hoihtakin zin na do ding uh na phawk un. Mi pawlkhat in vantung mite zindo ahihlam a phawklopi-in a do na hi gige uhhi.
			</verse>
			<verse book="60" chapter="3" verse="22">Tu-in vantungah tua Christ pai khin a, Pasian' taklamah omin, vantung mite leh ukna aana a neite khempeuh tungah a ukin a om hi.
			</verse>
			<verse book="61" chapter="2" verse="4">Banghang hiam cihleh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.   
			</verse>
			<verse book="61" chapter="2" verse="11">Hih sia manlote sangin hatzaw-in a vanglianzaw vantung mite nangawn in Topa' mai-ah minthan'na a nei vantung mite gensia ngamlo, mawhsak ngamlo uhhi.
			</verse>
			<verse book="65" chapter="1" verse="6-7">Amau' aana neih huamsung bekah omloin a omna panun a paikhia vantung mite zong leinuai khuamial sungah sikkol kibulhin amau' thu a kikhen ding Ni lianpi ngakin Pasian in a koihcip hi. 7 Sodom khua leh Gomorrah khua leh a kiima om khuapi mite zong tua vantung mite mah bangin gamta uh a, numei tawh mawhnopna bek thamloin pasal leh pasal kilunggulhna ciangdong nei uh ahih manin midangte' etteh dingin tawntung meikuang a thuak uhhi.
			</verse>
			<verse book="65" chapter="1" verse="9">Vantung milianpa Michael nangawn tua bangin gamta ngamlo hi. Moses' luanghawm kituhin Dawimangpa tawh a kitot laitakin Michael in Dawimangpa zahkona kammal zang ngamloin, "Topa in nang hong taii ta hen," ci bek hi.  
			</verse>
			<verse book="66" chapter="1" verse="1">Hih laibu pen a piang baih ding thute, Pasian' nasemte tungah a lah dingin Pasian in Zeisu tungah a thu pia a, Zeisu in mang sungah a lah thute a hihi. Christ in ama vantung mi sawl a, a nasempa Johan kiangah hih thute a kilangsak hi.
			</verse>
			<verse book="66" chapter="1" verse="20">Tu-in ka taklam khutsungah na muh aksi sagihte leh kham kibawl meivakna sagihte a khiatna in: Aksi sagihte pen pawlpi sagihte' vantung mite a cihna hi a, meivakna sagihte pen pawlpi sagihte a cihna a hihi.
			</verse>
			<verse book="66" chapter="2" verse="1">"Ephesa khua-a pawlpi vantung mi kiangah lai gelh in la, a taklam khutah aksi sagih tawi-in, kham kibawl meivakna lakah a pai kawikawi Zeisu' thugenna hih bang a hihi.
			</verse>
			<verse book="66" chapter="2" verse="8">Smyrna khua pawlpi vantung mi kiangah lai gelh in la, a kipatna leh a tawpna, si ngei napi-in a hingkikpa' thugen in,
			</verse>
			<verse book="66" chapter="2" verse="12">"Pergamum khua pawlpi vantung mi kiangah lai gelh in la, a langnihin a hiam mahmah namsau a neipa' thugen in:
			</verse>
			<verse book="66" chapter="2" verse="18">"Thiatira khua pawlpi vantung mi kiangah lai gelh in la, meikuang tawh a kibang mittang nei-in sumngo kihalsan tawh a kibang khe a nei Pasian' Tapa' thugen in:
			</verse>
			<verse book="66" chapter="3" verse="1">"Sardis khua pawlpi vantung mi kiangah lai gelh in la, Pasian Khasiangtho sagih leh aksi sagih a neipa' thugen in: Note' gamtatnate ka thei a, note a si hinapi-in a hing min na pua uhhi.
			</verse>
			<verse book="66" chapter="3" verse="5-7">A gualzo mite in tua bangin puanpak silh ding uh a, a nungta mite a kikhumna laibu sung panin amaute' min ka phiat kei ding hi. Ka Pa leh ama vantung mite kiangah zong keima mite ahihna uh ka pulak ding hi. 6 Tua ahih manin zakna ding bil a neite in Khasiangtho in pawlpite kiangah a gen thute na za un. 7 "Filadelfia khua pawlpi vantung mi kiangah lai gelh in la, David' tawhtang kemin, ama hon'sa kong kuamah in a khak zawhloh, ama khaksa kong kuamah in a hon' zawhloh, a thuman a siangthopa' thugen in:
			</verse>
			<verse book="66" chapter="3" verse="14">"Laodisia khua pawlpi vantung mi kiangah lai gelh in la, thuman leh citakin teci a pang, Pasian' pian'sakte khempeuh a kipatna ahi Amen' thugen in:
			</verse>
			<verse book="66" chapter="4" verse="8">Tua ganhing lite in kha guk ciat nei-in, tua a khate' sunglam leh a pualamah mittang a dimtakin om a, a sun a zan tawlnga loin la sa uh a,"A beisa, tuhun, leh a tawntungin a om Vanglian Topa Pasian, siangtho hi, siangtho hi, siangtho hi," a ci uhhi.
			</verse>
			<verse book="66" chapter="5" verse="2">Tua ciangin a thahat vantung mi khat ka mu a, amah in nakpi takin, "Hih laizial a ciamtehnate lakhia-in a laizial a phel dingin a kilawm kua om ahi hiam?" hong ci hi.11Tua ciangin ka khuadak leh tokhom leh ganhing lite leh upate' kimkotah a tul a makin a ding miaimuai vantung mite' awging ka za hi.
			</verse>
			<verse book="66" chapter="7" verse="1-2">Tua khit ciangin leitung kiu li-ah vantung mi li, kiu khatah khat ciat dingin leitung, tuipi tung, leh singkung khat peuhpeuh a mutkhak lohna dingin leitung huih lite lencipin a om uh ka mu hi. 2 Tua ciangin a nungta Pasian' ciamtehna a tawi vantung mi khat, nisuahna lam panin hong paito ka mu hi. Leitung leh tuipi suksiat theihna ding vangliatna a kipia vantung mi lite kiangah amah in nakpi takin gen a,
			</verse>
			<verse book="66" chapter="7" verse="11">Tokhom, upate, leh ganhing lite kimkotah vantung mi khempeuh dingin tokhom mai ngatin kunin Pasian bia uh a,
			</verse>
			<verse book="66" chapter="8" verse="2-12">Tua ciangin Pasian mai-ah a ding vantung mi sagihte ka mu a, amaute tungah peengkul sagih a kipia hi. 3 Tua ciangin kham kibawl paknamtui kuang a tawi vantung mi adang khat hong pai-in biakna tau mai-ah a ding hi. Pasian' mite in thungetna-in a zat paknamtuite tawh hal beh ding leh tokhom mai-ah a om kham kibawl biakna tau tungah piak dingin amaute tungah paknamtui tampi tak a kipia hi. 4 Pasian' mai-ah a ding vantung mipa' khutsung panin paknamtui khu leh Pasian' mite' thungetna van lam manawhin kizialto hi. 5 Tua ciangin tua vantung mi in paknamtui kuang la a, biakna tau panin mei-am la-in a sungah a koih khit ciangin leitungah lawn'suk a, nakpi takin van gingin zin ling a, khua phia-in kek a kia hi. 6 Tu-in peengkul sagih a tawi vantung mi sagihte a peengkul uh a tum dingin hong kithawi uhhi. 7 A masa vantung mi in a peengkul hong tum a, gialpi leh mei, sisan tawh kihelin leitungah a kiasuk hi. Leitung sehthumsuah sehkhat, leh lopa hing sehthumsuah sehkhat a kangtum hi. 8 A nihna vantung mi in a peengkul hong tum a, mual lianpi tawh a kibang, mei in kangin a kuang zuazua khat, tuipi sungah kilawnsuk hi. 9 Tuipi sehthumsuah sehkhat sisan suakin, tuipi sunga om ganhingte sehthumsuah sehkhat si a, teembaw sehthumsuah sehkhat a kisia hi. 10A thumna vantung mi in a peengkul hong tum a, vantung panin aksi lian khat meikuang bangin hong kiasukin gunte leh tuinakte sehthumsuah sehkhat tungah a tu hi. 11 Tua aksi a min Gamsai hi a, tui sehthumsuah sehkhat gamsai tui suak a, tua tui khasak ahih manin a dawn mi tampi tak a si uhhi. 12 A lina vantung mi in a peengkul hong tum a, ni sehthumsuah sehkhat kisatkhia-in, kha zong sehthumsuah sehkhat mah kisatkhia a, aksi zong sehthumsuah sehkhat mah kisatkhia ahih manin a taan'na uh sehthumsuah sehkhat ciat a bei hi. Sunin hun sehthumsuah sehkhat tang khua vaklo a, zanin zong hun sehthumsuah sehkhat tang mah kha leh aksi taanglo hi.
			</verse>
			<verse book="66" chapter="9" verse="1">Tua ciangin a ngana vantung mi in a peengkul hong tum a, vantung panin leitungah aksi khat a leengsuk ka mu hi. Tua aksi tungah kuahawm thukpi hon'na tawhtang a kipia hi. 
			</verse>
			<verse book="66" chapter="9" verse="11-15">Amaute in tua kuahawm thukpi a uk vantung mi pen kumpi-in nei uh a, tua vantung mi a min pen Hebrews  pau-in ‹ Abaddon › hi a, Grik pau-in ‹ Apollion › hi a, "A Susiapa," a cihnopna a hihi. 12 Tu-in gimna khatna a beina hita a, ahi zongin gimna nam nih hong tung lai ding a om hi.13 Tua ciangin a gukna vantung mi in a peengkul hong tum a, Pasian' mai-ah a om kham kibawl biakna tau kiu lite panin awging khat ka za hi.14 Tua awging in peengkul a tawi vantung mi a gukna kiangah, "Eufratis Gun lianpi-ah a kihencip vantung mi lite khahkhia in," a ci hi.15 Tua ahih manin leitung mi khempeuh sehthumsuah sehkhat a thahding uh a kum, a kha, a ni, a nai hun ngakin a kigingsa-in a om tua vantung mi lite a kikhahkhia hi.
			</verse>
			<verse book="66" chapter="10" verse="1">Tua ciangin a thahat vantung mi khat, meiipi in tuamin, a lu tungah sakhituihup khimin, a maitang nitaang tawh kibangin, a khete meikuang khuampi tawh a kibang khat, vantung panin a hong kumsuk ka mu hi.
			</verse>
			<verse book="66" chapter="10" verse="5-10">Tua ciangin tuipi leh leitung kalkakin a ding ka muh vantung mi in vantung lamah a taklam khut lamto-in, 6 a nungta tawntung, vantung leh a sunga om khempeuh, leitung leh a sunga om khempeuh, leh tuipi leh a sunga om khempeuh a bawl Pasian' min tawh kiciam a, "Tu-in zekai nawn hetlo ding hi. 7A sagihna vantung mi in a peengkul a tum ciangin ama nasem kamsangte tungah a gensa bangin Pasian in ama ip thusim a geelte hong semkhia ding hi," a ci hi. 8 Tua ciangin vantung panin awging ka zak in kei kiangah thu hong genkik a, "Tuipi leh leitung kalkakin a ding vantung mi' khutsungah a om laizial kiphelsa pen va la in," hong ci hi. 9 Tua ahih manin vantung mi kiangah va pai-in tua laizial neu a hong piakna dingin ka va gen leh amah in, "La in la, ne in. Na gil sung a tun' ciangin thuk mahmah ding a, ahi zongin na kam sungah khuaizu bangin khum mahmah ding hi," hong ci hi. 10 Kei zong tua vantung mi' khutsung panin a laizial neu la-in ka ne hi. Ka kamah khuaizu bangin khum dekdak a, ahi zongin ka nekkhit ciangin ka gil sung thuk velvalsak hi.
			</verse>
			<verse book="66" chapter="11" verse="15">Tua ciangin a sagihna vantung mi in a peengkul hong tum a, vantungah nakpi takin aw hong ging a, "Leitung ukna ding aana neihna pen i Topa Christ-a' hong suakkhin a, amah in a tawntungin uk paisuak ding hi," hong ci hi.
			</verse>
			<verse book="66" chapter="12" verse="7-9">Tu-in vantungah galkidona hong om a, Michael leh a vantung mite in gulpi leh a vantung mite a do uhhi. 8 Ahi zongin tua gulpi guallel ahih manin tua gulpi leh a vantung mite, vantungah kiom sak nawnlo hi. 9 Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khempa pen a vantung mite tawh leitungah kilawnsuk hi. 
			</verse>
			<verse book="66" chapter="14" verse="6-10">Tua ciangin leitungah a teng mi namkim, pau namkim a zang mite tungah a tawntungin Lungdamna ding Thu gen ding a nei vantung mi khat vankim lai-ah a leeng ka mu hi. 7 Amah nakpi takin kiko a, "Amah in mihingte thu a khen ding hun hong tungta ahih manin Pasian kihta unla amah phat un. Van leh lei, tuinak leh tuipite a bawlpa hong bia ta un," a ci hi. 8 Tua ciangin vantung mi a nihna in hong zui a, "A Lian Babylon khuapi kicim, kicim! Amah a huk a lanna leenggahzu, mi khempeuh tungah pia-in khamsak a, gimna thuaksak hi," a ci hi. 9 Tua ciangin vantung mi a thumna in a masate gel hong zui leuleu-in nakpi takin, "Tua ganhing leh a lim bia-in a taltang ahih kei leh a khut tungah ciamtehna a ngah mi peuhmah in,10 Pasian' leenggahzu zong dawn ding uhhi. Pasian in ama hehna ahi leenggahzu khauh pen ama hehna hai sungah a dimtakin sung khinzo ta hi. Tua bang mite pen a siangtho vantung mite leh Tuuno mai-ah meikuang leh kat khu tawh gimna kipia ding hi.
			</verse>
			<verse book="66" chapter="14" verse="15-19">Biakinn sung panin vantung mi khat hong paikhia a, meiipi tungah a tu mipa nakpi takin samin, "Leitung mite lak dingin min mahmah a, a lak hun hong tungta ahih manin na phiaukawi tawh at in," a ci hi. 16 Tua ahih manin meii tungah a tupa in leitungah a phiaukawi hong van a, leitung mite a at hi.17 Tua ciangin vantung biakinn panin vantung mi adang khat hong paikhia leuleu a, amah in zong phiaukawi hiam khat mah a tawi hi. 18 Tua ciangin biakna tau panin vantung mi adang khat hong paikhia leuleu hi. Tua vantung mi pen mei a ukpa hi a, phiaukawi hiam a tawipa kiangah nakpi takin, "Leitung mite leenggah bangin minta ahih manin leitung mite na phiaukawi tawh atin a lom lomin kaikhawm in," a ci hi.19 Tua ahih manin vantung mi in zong leitungah a phiaukawi hong van a, leitung mite kaikhawmin Pasian' hehna lian leenggah cilna phualah a kaikhawm hi. 
			</verse>
			<verse book="66" chapter="15" verse="1">Tua ciangin vanah na lamdang lian mahmah khat ka mu hi. Gimna nam sagih a hong keng vantung mi sagih om uh a, Pasian' hehna a lah tawpna uh ahih manin a nunung pente ahi uhhi.
			</verse>
			<verse book="66" chapter="15" verse="6-8">Tua biakinn sung panin vantung mi sagih, gimna sagih tawh hong pusuak uh a, puanpak silhin, kham awmgak tawh a awm uh a gak uhhi. 7 Ganhing lite sung panin khat in a nungta tawntung Pasian' hehna a dim hai sagih, vantung mi sagihte kiangah a pia hi. 8 Tua biakinn sungah Pasian' minthan'na leh a vangliatna khu kidim ahih manin, vantung mi sagihte in hong paipih gimna sagih a ven' matengin biakinn sungah kuamah lut theilo uhhi.
			</verse>
			<verse book="66" chapter="16" verse="1">Tua ciangin biakinn panin awging khat in vantung mi sagihte kiangah, "Leitungah va pai unla, hai sungah a om Pasian' hehnate va sungkhia un," ci-in awging lianpi tawh a genna ka za hi.2 Tua ahih manin a khatna vantung mi va pai-in leitungah hai va bung a, a tungah ganhing ciamtehna a neite leh a lim a bia mite tungah a kihhuai meima a na mahmah hong piang hi.3 A nihna vantung mi in tuipi tungah a hai hong bung a, tuipi tuite misite' sisan tawh kibang hong suak ahih manin tuipi sungah a om nuntakna a nei khempeuh a si hi.4 A thumna vantung mi in gunte leh tuinakte tungah a hai hong bung a, a tui khempeuh sisan a hong suak hi.5 Tua ciangin tuite a uk vantung mi in, "A beisa huna kipanin tuhun dongin a om a Siangtho Pa aw, hih bangin na thukhenna-ah nang na thuman hi.
			</verse>
			<verse book="66" chapter="16" verse="8-12">A lina vantung mi in ni tungah a hai hong bung a, ni in a satna tawh mite a kanggawp hi. 9 Nisa in mite kanggawp ahih manin mite in hih gimna tawh kisai-ah thu a nei Pasian a samsia uhhi. Ahi zongin a mawhna uh panin kisikin Pasian a phatding uh utlo uhhi. 10 A ngana vantung mi in ganhing tokhom tungah a hai hong bung a, tua ganhing' ukna gamsung tengah khua hong mial hi. Mite in na a sak manun a leii pet uh a, 11 a meimate uh na a sak manun vantung Pasian a samsia uhhi. Ahi zongin a gamtat siatna uh panin kisik nuamlo uhhi. 12 A gukna vantung mi in Eufratis Gun lianpi tungah a hai hong bung a, nisuahna lam kumpite hong paina ding lam a bawlkholhna-in a tuite hong kangcip hi.
			</verse>
			<verse book="66" chapter="16" verse="17">A sagihna vantung mi in huihlakah a hai hong bung a, biakinn sung tokhom panin nakpi takin aw khat hong gingin, "Man khinta hi," a ci hi.
			</verse>
			<verse book="66" chapter="17" verse="1-3">Tua ciangin hai sagih a tawi vantung mi sagihte sung panin kei kiangah khat hong pai a, "Hong pai in; gun tampi gei-ah a kilam a paktat mahmah khuapi gimna a kipiakzia ding ka hong lak ding hi. 2 Leitung kumpite in tua a paktat mahmahnu tawh gamtat hoihlo gamta uh a, leitung mite in ama paktatna leenggahzu dawnin a kham uhhi," hong ci hi. 3 Khasiangtho tawh kidimin ka om a, vantung mi in gamlak mun khatah hong tun'pih hi. Tua lai-ah, a tungah min hoihlo nam tuamtuam a dimin a kigelh ganhing a san khat tungah numei khat a tu ka mu hi. Tua ganhing in lutang sagih leh ki sawm a nei hi.
			</verse>
			<verse book="66" chapter="17" verse="7">Ahi zongin vantung mi in keima kiangah, "Banghangin lamdangsa na hi hiam? Tua numei leh amah a pua, lutang sagih leh ki sawm a nei ganhing a cihnopna thu ka hong gen ding hi.
			</verse>
			<verse book="66" chapter="17" verse="15">Tua ciangin vantung mi in hong genthuah lai a, "A paktat numei a tutna gun tuite pen minam tuamtuam, pau nam tuamtuam a zang mihonpite a hihi.
			</verse>
			<verse book="66" chapter="18" verse="1">Tua khit ciangin vantung panin vantung midang khat a hong paisuk ka mu hi. Amah in aana a lian mahmah nei a, ama vang in leitung buppi a taan' hi.
			</verse>
			<verse book="66" chapter="18" verse="21">Tua ciangin a thahat vantung mi khat in angawina suang tawh a kibang suang lianpi khat la-in tuipi sung den'na a, "A lian Babylon khuapi hih bangin kilawn ding a, kimukik ngei nawnlo ding hi.
			</verse>
			<verse book="66" chapter="19" verse="9">Tua ciangin vantung mi in keima kiangah, "Hih thu gelh in: Tuuno' zineihna pawi-ah a kisam mite a hampha mahmah ahi hi," hong cihkhit ciangin, "Hihte pen Pasian' gen taktak kammal ahi hi," hong cithuah lai hi.
			</verse>
			<verse book="66" chapter="19" verse="17">Tua ciangin ni sungah vantung mi khat a ding ka mu a, amah in vankim lai-ah a leeng vasa khempeuh nakpi takin samin, "Pasian' pawi lianpi-ah a kikhawm dingin hong pai un.
			</verse>
			<verse book="66" chapter="20" verse="1">Tua ciangin vantung panin vantung mi khat hong paisukin, kuahawm thukpi hon'na tawhtang leh sikkhau khainiang golpi khat a tawi ka mu hi.
			</verse>
			<verse book="66" chapter="21" verse="9-12">Tua ciangin gimna nunung sagihte a dimin a om hai sagih a tawi vantung mi sagihte sung panin khat kei kiangah hong pai-in thu hong gen a, "Hong pai in; Tuuno zi, a Mothak ka hong lak ding hi," hong ci hi.10Tua laitakin Khasiangtho tawh ka kidim a, tua vantung mi in mual sang mahmah khat dawnah hong paipih hi. Vantung Pasian kiang panin a hong paisuk Khuapi Siangtho ahi Jerusalem khua a hong lak hi. 11 Tua khuapi pen Pasian' vang tawh te ziazua a, Jasper suangmanpha bangin taang a, Kristal suangmanpha bangin siang kilkel hi. 12 A kulh sahin sang mahmah a, kulhkongpi sawmlenih nei-in, a kongpite-ah vantung mi sawmlenih om a, a kulhkongpite tungah Israel minam sawmlenihte' min kigelh hi.
			</verse>
			<verse book="66" chapter="21" verse="15">Keima kiangah thu a hong gen vantung mi in tua khuapi, a kulhkongpite leh a kulh a tehna dingin kham kibawl tehna ciang khat a nei hi.
			</verse>
			<verse book="66" chapter="22" verse="1-9">Tua ciangin vantung mi in Pasian leh Tuuno tokhom panin a hong luangkhia, kristal suangmanpha bangin a te selsel gun tui hong lak a, 2 khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawmlenih vei a gah hi. A tehte zong natna damna ding zatui-in kizang hi. 3 Pasian' samsiatna a ngah peuhpeuh tua khuasungah omlo hi. Tua khuapi sungah Pasian leh Tuuno' tokhom om ding a, ama nasemte in amah a bia ding uhhi. 4 Amaute in ama maitang mu ding uh a, a taltang tung uhah ama min kigelh ding hi. 5 Topa Pasian pen amaute' khuavak hi-in, a tawntungin amaute in uk paisuak ding uh ahih manin khuamial hun cih om nawnlo ding a, khua a vaksak ding meivak leh nitaang cihte kisamlo ding uhhi. 6 Tua ciangin vantung mi in kei kiangah, "Hih thute muan'taak a, thuman a hihi. Kamsangte tungah a Khasiangtho a pia Topa Pasian in a hong piang baih ding thute, a nasemte tungah a lak dingin a vantung mite a hong sawl hi," hong ci hi. 7 Zeisu in, "Kei a hong pai baihta ding ka hihi. Hih laibu sunga kigelh thu a zui mite mi hampha ahi hi," a hong ci hi. 8 Keimah Johan in hih thute za-in ka muh a hihi. Hih thute za-in ka muh ciangin hih thute kei tungah a hong lak vantung mi a bia dingin a khe phungah ka boksuk hi. 9 Ahi zongin amah in, "Kei hong bia kei in. Kei pen nang leh na sanggamte, leh hih laibu sungah a om thu a zui mite tawh nasemkhawm khat ka hihi. Pasian bia in," hong ci hi. 
			</verse>
			<verse book="66" chapter="22" verse="16">"Keimah Zeisu in pawlpite-a' dingin hih thute nang kiangah a hong gen dingin ka vantung mi ka hong sawl hi. Kei pen David' zung leh a suan ahi, zingsol ka hi hi," a hong ci hi.


			</verse>
		</category>
		<category id="135">
			<verse book="1" chapter="1" verse="31">Pasian in a bawlsate khempeuh en a, hoih sa mahmah hi. Nitak hong bei-in zingsang hong tung a, a ni guk ni a hihi.
			</verse>
			<verse book="3" chapter="19" verse="28">Note in mi site' hangin dahna limin na ci tung uh liamsak loin note' tungah ciamtehna khat peuhpeuh zong na sun kei ding uhhi; kei pen { Topa } ka hihi.
			</verse>
			<verse book="5" chapter="14" verse="1">"Note pen { Topa } na Pasian uh mite na hi uhhi. Misite hangin note ki-atkeh loin, na sam uh zong na mettol kei ding uhhi.
			</verse>
			<verse book="11" chapter="18" verse="28">Tua ciangin amaute a gingin kiko-in, amau' ngeina bangin namsaute leh sikzumte tawh, amaute tungah si a luan' dongin ki-atin kisun uhhi.
			</verse>
			<verse book="45" chapter="1" verse="24">Mihingte tua zahta-in hailua uh ahih manin amau ututin a gamtat theihna dingun Pasian in khahkhong vet a, a zumhuai mahmahpi-in a gamta uhhi.
			</verse>
			<verse book="45" chapter="12" verse="2">Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="46" chapter="3" verse="16-17">Note pen Pasian' biakinn na hihna uh leh note sungah Pasian' Khasiangtho a teng ahih lamtak na theihsa uh a hihi. 17 Mi khatpeuh in Pasian' biakinn susia leh Pasian in tua mipa susia ding hi. Banghang hiam cihleh Pasian' biakinn a siangtho hi a, note zong tua biakinn siangtho na hi uhhi.
			</verse>
			<verse book="46" chapter="6" verse="19-20">Na pumpi uh, Pasian in a hong piak, note' sungah a teng Khasiangtho' biakinn ahih lamtak theilo na hi uhhiam? Note' pumpi, nomau' neihsa hilo a, Pasian-a' a hihi. 20 Note pen Pasian in a hong leisa na hih manun na pumpi uh Pasian' minthan'na dingin na zang un.
			</verse>
			<verse book="46" chapter="10" verse="23">"Ka ut peuhpeuh ka hihtheihna ding thu om hi," a ci omkha ding hi. Ahi zongin na khempeuh ka hihding kilawmlo hi. Na khempeuh hihtheihna ding thu a om hangin a kihihthei khempeuh hihna in midangte' hoihna ding piangsaklo hi.
			</verse>
			<verse book="49" chapter="5" verse="29">Eite pen ama pumpi nate ihihna hangin Christ in hong it mah bangin kuamah in ama pumpi mudah ngeilo a, hoihtakin kemin a vakzaw hi.
			</verse>
			<verse book="54" chapter="2" verse="9">Tua mah bangin numeite zong a kilawm a kituak bekin kizemin kipuahin, sam khawng a uanglua-in bawlloin, a khengvalin kizepna a tuamtuamte zangloin,
			</verse>
			<verse book="66" chapter="19" verse="16">A puan tung leh a phei tungah, "Kumpite' Kumpi, topate' Topa," ci-in a min kigelh hi.

			</verse>
		</category>
		<category id="136">
			<verse book="1" chapter="25" verse="29-34">Khatvei Jacob in meh huanin a om laitakin gamlak a sa betna panin phukhong vei-in Esau hong ciah hi. 30 Esau in Jacob kiangah, "Gilkialin phukhong vei ka hih manin tua na meh san tawmkhat hong nesak in," a ci hi. (Tua ahih manin ama min Edom kici hi.) 31 Jacob in, "Na innluahza hong pia lecin ka meh kong pia ding hi," na ci hi. 32 Esau in, "A si ding ka hita hi; kei-a' dingin innluahza bangin kimang ding ahi hiam?" a ci hi. 33 Jacob in, "Kei' tungah hong kiciam masa in," a ci hi. Tua ahih ciangin ama tungah Esau kiciam a, Jacob' tungah a innluahza a zuak hi. 34 Tua ciangin Jacob in an leh bemeh Esau a pia hi. Esau in zong an ne-in tui a dawn khit ciangin a paina ding a zuan hi. Tua ahih manin Esau in a innluahza tua ciang bang bekin a ngaihsun a hihi. 
			</verse>
			<verse book="1" chapter="39" verse="7-10">Tawlkhat khit ciangin a topa' zi in Joseph zawl mit a, "Kei tawh hong lumkhawm in," a ci hi. 8 Ahih hangin amah in nialin a topa' zi kiangah, "En in, kei hong nei ahih manin ka topa in innsungah bangmah lunghihmawhna neilo a, ama neih khempeuh ka khutsungah hong koih khin hi. 9 Hih inn sungah kei sangin amah lianzaw lo hi. Nang, ama zi na hih manin, nang lobuang kei kiang panin amah in a kep tuam bangmah omlo hi. Tua ahih ciangin bangci-in hih gitlohna lianpi bawlin Pasian' tungah khial ding ka hi hiam?" na ci hi. 10 Amah in ni khat khit ni khat Joseph a zol hangin, amah tawh lupkhawm ding hita leh omkhawm ding hita leh amah in tuanu' thu ngailo hi.
			</verse>
			<verse book="2" chapter="17" verse="2">Tua ahih ciangin mite in Moses' tungah mawhna zong uh a, "Tui dawn ding hong pia in," ci uhhi. Moses in amaute kiangah, "Banghangin kei' tungah mawhna hong zong na hi uhhiam? Banghangin { Topa } ze-et na hi uhhiam?" a ci hi.
			</verse>
			<verse book="5" chapter="6" verse="16">"Massah munah amah na ze-et uh bangin { Topa } na Pasian uh na ze-et nawn kei ding uhhi.
			</verse>
			<verse book="14" chapter="32" verse="31">Tua ahih ciangin gamsung omzia lim a kan dingin ama kiangah a kisawl Babylon uliante' kamtaite tawh kisai-in, amah a ze-etna ding leh ama lungsim sungah bang om hiam cih a vekpi-in a theihna dingin Pasian in ama thu-in amah a omsak hi. 
			</verse>
			<verse book="18" chapter="2" verse="10">Ahih hangin amah in a zi kiangah, "Numei haite' kampau bangin na pau hi. Pasian' tung panin a hoih sang ihih ciangin siatna zong sanglo ding ihi hiam?" a ci hi. Hih thu khempeuhah a kampau nangawnin Job khiallo hi.
			</verse>
			<verse book="19" chapter="26" verse="2">{ Topa } aw, hong ze-et in la hong sin in. Ka lungsim leh ka ngaihsutna hong entel in.
			</verse>
			<verse book="19" chapter="78" verse="41">Amaute in amah ze-et kikkik uh a, Israel-te' Siangtho Pasian a phin uhhi.
			</verse>
			<verse book="19" chapter="119" verse="11">Nangma tungah kong khialh lohna dingin ka lungsim sungah nangma thu ka khol hi.
			</verse>
			<verse book="19" chapter="119" verse="67">Gim nong piak ma-in lam ka pial thei zel a, ahih hangin tu-in na thu ka zui hi.
			</verse>
			<verse book="20" chapter="1" verse="10">Ka ta aw, mi hoihlote in nang hong zol ciangin, amau' zolna zui kei in.  
			</verse>
			<verse book="20" chapter="7" verse="25-26">Tua bang numeite' zolna mang kei unla, tua bangte tawh khialkha kei un. 26 Tua bang numei in mi tampi tak siasakin, simzawhloh ding mi tampi' sihna a piangsak hi.
			</verse>
			<verse book="20" chapter="17" verse="3">Kham leh ngunte mei sungah kize-et a, mihingte' lungsim { Topa } in ze-et hi.
			</verse>
			<verse book="22" chapter="2" verse="15">Amau' lungsim sungah thukham' deihnate omkhin ahihna thu a gamtatna un hong kilangsak hi. Amau mahmah zong khat veivei hoih kisa, khat veivei sia kisa uh ahih manin, amau' lungsim sungah thukham' deihnate theihna omkhin ahihna thu, hih amau' kiphawk tawmna lungsim in nakpi takin hong kitelsak hi.
			</verse>
			<verse book="24" chapter="6" verse="27">Jeremiah aw, ka mite a ze-et dingin nang kong koih hi. Ze-et in la, a om dan uh thei in.
			</verse>
			<verse book="24" chapter="9" verse="7">Tua ahih manin Vanglian { Topa } in a cihin-ah, "En un, amaute a sian'thona dingun suangtui-in ka ze-et ding hi. Tualo ka mite bangcih nawn ding ka hi hiam?
			</verse>
			<verse book="24" chapter="35" verse="5-6">Tua ciangin Rekhab behte' mai-ah leenggahzu a dimin a kikoih hai leh keute ka pia a, leenggahzu dawn un, ci-in ka sawl hi. 6 Ahih hangin amaute in, "Kote in leenggahzu ka ne kei ding uhhi. Banghang hiam cihleh Rekhab' tapa, ka pu uh Jonadab in thu hong pia a, ‘Note-a kipan na ta na tute un leenggahzu na ne ngei peuhmah kei ding uhhi.
			</verse>
			<verse book="27" chapter="1" verse="8">Daniel in kumpi innsunga an leh leenggahzu tawh a pumpi a thanghuaisak lohna dingin a lungsim a khensat hi. Amah in innsungmang lianpen Ashpenaz kiangah tua bang an a kipiaklohna dingin a ngen zaw hi.
			</verse>
			<verse book="27" chapter="11" verse="32">Kumpipa in tua biakna a nusia mite a thuzawh theihna dingin zuaugen siamna a zang ding hi. Ahih hangin Pasian' nung a zui mite ahih uh leh thahatin a gualzo ding uhhi.
			</verse>
			<verse book="39" chapter="3" verse="10">Ka biakinn-ah an a om theihna dingin sawmah khat a kimin hong paipih un. Kei hong ze-et un; vantung kongkhakte hongin, note-a' dingin na hoih tampi kong piakna na mu ding uhhi.
			</verse>
			<verse book="40" chapter="4" verse="1-4">Tua ciangin Dawimangpa' ze-etna a thuak dingin Khasiangtho in gamlakah Zeisu a paipih hi. 2 Zeisu in sun sawmli leh zan sawmli sung an neloin omkhin ahih manin a gil a kial hi. 3 Tua ciangin ama kiangah Dawimangpa hong pai a, "Pasian' Tapa na hih takpi leh hih suangte anlum a suahna dingin thu pia in," a ci hi. 4 Ahi zongin Zeisu in, "Laisiangtho sungah, ‘Anlum bek tawh mite nungtalo a, Pasian genkhiat thute tawh nungta zaw hi,’ ci-in kigelh hilo ahi hiam?" ci-in a dawng hi.    
			</verse>
			<verse book="40" chapter="4" verse="6-7">"Pasian' Tapa taktak na hih leh Laisiangtho sungah, ‘Pasian in nang a hong kem dingin a vantung mite hong sawl ding hi. Na khete leh suang a kitahkhak lohna dingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in," a ci hi. 7 Zeisu in, "Laisiangtho mahah, ‘Na Topa Pasian na ze-et kei in,’ ci-in gen hilo ahi hiam?" ci-in a dawng hi.
			</verse>
			<verse book="40" chapter="4" verse="10">Zeisu in, "Satan aw, taikhia in. Laisiangtho in, ‘Na Topa Pasian bek bia in la, ama na bek sem in,’ ci hilo ahi hiam?" ci-in a dawng hi.
			</verse>
			<verse book="40" chapter="6" verse="13">Khemna hong thuaksakkei in. Gilopa kiang pan hong hon khia in", ci-in thu na ngen un. (HCN)
			</verse>
			<verse book="40" chapter="6" verse="13">Ze-etna haksa hong thuak sakkei inla, a gilopa’ kiang pan hong honkhia in’ ci-in na ngen ding uhhi. (PuKKT)
			</verse>
			<verse book="40" chapter="6" verse="13">Ze-etna lian hong thuaksak ke'n. Gilo' kiang pan hong honkhia in,’ (Uk zawhna, vangliatna, minthan'na, na nei tawntung hi. Amen.) ci-in na ngen ding uhhi. (TDM)
			</verse>
			<verse book="40" chapter="6" verse="13">Zia-etna sungah hong pi kenla, gilopa panin hong hukhia in.’ e ci un. (ZIV)
			</verse>
			<verse book="40" chapter="6" verse="13">Ze-etna sungah hong lutsakkei inla, gilopa kiang panin hong honkhia in. (ZSV)
			</verse>
			<verse book="40" chapter="24" verse="13">Ahi zongin a bei dongin a thuakzote in hotkhiatna ngah ding uhhi.
			</verse>
			<verse book="40" chapter="26" verse="41">Ze-etna-ah na puk khaklohna dingun thu ngen un. Lungsim in ze-etna nang nuam napi-in pumpi in nangzolo hi," a ci hi. 
			</verse>
			<verse book="41" chapter="1" verse="13">Gamlakah ni sawmli sung om a, Satan in tua hun sungteng a ze-et hi. Tua lai-ah gamsa gilote zong om a, ahi zongin vantung mite hong pai-in amah huhin an a vak uhhi.
			</verse>
			<verse book="41" chapter="8" verse="11">Pharisee mite hong pai-in Zeisu tawh thu kinial uh a, amah a mawhsak theihna ding uh a deihna-in Pasian tawh kipawl ahihna a lahna dingin lim khat a lahding a ngen uhhi. 
			</verse>
			<verse book="41" chapter="12" verse="15">Pia ding ihi hiam, pialo ding ihi hiam?" ci-in a dong uhhi. Ahi zongin Zeisu in amau lungsimtawng thei ahih manin, "Banghangin kei hong thangsiah se na hi uhhiam? Ka et dingin dangka peek khat hong la dih un," a ci hi.
			</verse>
			<verse book="41" chapter="14" verse="38">Tua ciangin amaute kiangah, "Ze-etna-ah na pukkhak lohna dingun pilvangin thu ngen un. Lungsim in ze-etna nangnuam napi, pumpi in nang zolo hi," a ci hi.
			</verse>
			<verse book="42" chapter="4" verse="4">Zeisu in, "Laisiangtho sungah, ‘Anlum bek tawh mite nungta zolo hi,’ ci-in kigelh hilo ahi hiam?" ci-in a dawng hi.
			</verse>
			<verse book="42" chapter="4" verse="8">Zeisu in, "Laisiangtho in, ‘Topa Pasian na bia in la, ama na bek sem in,’ ci hilo ahi hiam?" ci-in a dawng hi.
			</verse>
			<verse book="42" chapter="4" verse="12-13">Zeisu in, "Laisiangtho in, ‘Topa na Pasian na ze-et kei in,’ ci hi," ci-in a dawng hi. 13 Dawimangpa in a hihtheihna khempeuhah Zeisu a ze-et khit ciangin tawlkhat sung a nusia phot hi.
			</verse>
			<verse book="42" chapter="8" verse="13">Suang kitawphah leilak a tukna munte pen Pasian' thu a zak ciangin lungdam takin a sangte a cihna a hihi. Ahi zongin amaute sungah thuktumlo ahih manin tawlkhat sung bek um uh a, ze-etna hun a tun' ciangin a puk uhhi.
			</verse>
			<verse book="42" chapter="10" verse="25-28">Zeisu a ze-et dingin Thukham hilh siate khat hong ding a, "Sia aw, nuntak tawntungna ka ngahtheihna dingin bang sem ding ka hi hiam?" ci-in a dong hi. 26 Zeisu in, "Thukham sungah bang kigelh a, bang sim na hi hiam?" a ci hi. 27 Amah in, "Na Topa Pasian na lungsim khempeuh, na nuntakna khempeuh, na hatna khempeuh, leh na pilna khempeuh tawh na it in la, nangmah na ki-it bangin na vengte na it in," ci-in kigelh hi, ci-in a dawng hi. 28 Tua ciangin Zeisu in, "Na dawn'na man mahmah hi. Tua bangin gamta lecin nuntak tawntungna na ngah ding hi," a ci hi. 
			</verse>
			<verse book="42" chapter="11" verse="4">Kote tungah a hong mawhte mawh maisakna ka neih bangun ko' mawhna zong hong maisak in. Ze-etna lian hong thuaksak ke'n,’ ci-in na ngen ding uhhi," a ci hi. 
			</verse>
			<verse book="42" chapter="17" verse="1">Tua ciangin Zeisu in a nungzuite kiangah, "Mite a puktheihna ding ze-etna hong piang hamtang ding hi. Ahi zongin tua pukna ding a piangsak mipa in gimna ngah ding hi.
			</verse>
			<verse book="42" chapter="22" verse="31">Tua ciangin Zeisu in, "Simon, Simon aw, lokhopa in buhhum a haih bangin note khempeuh hong ze-etna dingin Satan in thu a ngah khitna thu phawk in. 
			</verse>
			<verse book="42" chapter="22" verse="40">Ama painopna mun a tun' ciangin amaute kiangah, "Ze-etna na tuahkhak lohna dingun thu ngen un," ci-in a gen hi.
			</verse>
			<verse book="42" chapter="22" verse="46">Zeisu in, "Banghangin ihmu na hi uhhiam? Tho unla ze-etna-ah na pukkhak lohna dingun thu ngen un," a ci hi. 
			</verse>
			<verse book="43" chapter="1" verse="12">Tua ciangin { Topa } in Satan kiangah, "En in, ama neihsa khempeuh na khutsungah kong ap hi; ahi zongin amah taktak ahih leh na su kei ding hi," a ci hi. Tua ciangin { Topa' } omna panin Satan a paikhia hi. 
			</verse>
			<verse book="43" chapter="6" verse="6">(Zeisu in a hihding thei napi-in Philip a ze-etna-in hih bangin a dong lel a hihi.)
			</verse>
			<verse book="46" chapter="7" verse="5">Thungetna-in hun na zattheihna dingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note' pumpi' deihna hangin Satan' ze-etna sungah na pukkhak lohna dingun a ngeina bangin lupkhawm ding kipan kik un.
			</verse>
			<verse book="46" chapter="10" verse="13">Na tuah uh ze-etnate khempeuh pen mite' tuah ngeingeite mah a hihi. Pasian in citakin a thuciamna lenkip ahih manin note' thuak zawhloh ding ze-etna hong tuaksaklo ding hi. Ze-etna na tuah hun uh ciangin zong na thuakzawhna ding uh thahatna hong guan'ding ahih manin na suahtak zawhna ding uh lampi hong hon'sak ding hi.     
			</verse>
			<verse book="46" chapter="15" verse="33">Sanggamte aw, mi' khemsa-in ta kei un. Kikholhpih hoihlote in mi siasak thei hi.
			</verse>
			<verse book="47" chapter="2" verse="9">Note in ze-etna bangzah ciang thuakzo-in, ka thugente na hong mangzo uhhiam cih ka theihna dingin tua lai a hong gelh ka hihi.
			</verse>
			<verse book="48" chapter="6" verse="1">Sanggamte aw, mi khatpeuh a gamta khial a om ciangin, Khasiangtho' deihna bangin a nungta note in tua a khialpa a manin a gamtatkik theihna dingin thunem zangin na huh un. Note in zong amah bangin ze-etna na tuahkhak lohna dingun na kikem un.   
			</verse>
			<verse book="49" chapter="4" verse="27">Dawimangpa in hong suksiat theihna ding hun omsak kei un.
			</verse>
			<verse book="49" chapter="6" verse="10-11">Tu-a kipanin Topa tawh na kipawlna uh leh ama vangliatna hangin na tha uh khauhsak ta un. 11 Dawimangpa' hong hihna ding khempeuh na dalzawhna dingun Pasian' galvan namkim na zang un.  
			</verse>
			<verse book="50" chapter="4" verse="13">Christ in a hong piak vangliatna tawh hihte khempeuh nawkzawhna ding thahatna a nei ka hihi.
			</verse>
			<verse book="52" chapter="3" verse="5">Tua ahih manin ka thuakzawh nawnloh ciangin note' upna zia a thei dingin Hebrews  ka hong sawl hi. Dawimangpa' ze-etna in note hong puksakkha-in, kote' nasepna a mawkna suakkha ding hi, ci-in ka lunghimawh uhhi. 
			</verse>
			<verse book="54" chapter="6" verse="9">Ahi zongin a haunuam mite in ze-etna a tuamtuam thuak a, duhhopna huaihamna a haivai thute-ah awkcipin, haksatna leh siatna a tuahlawh uhhi.  
			</verse>
			<verse book="58" chapter="2" verse="18">Ama pumpi mahmah in ze-etna leh gimna thuak ahih manin tuhun ciangin tua bang a thuakte a hong huhthei hi.
			</verse>
			<verse book="58" chapter="4" verse="15-16">Eite' neih Siampi Lianpenpa in i ginat lohna-ah eite a hong hehpih theilo ding hilo hi; eite mah bangin ze-etna khempeuh a thuak hi a, ahi zongin mawhna a bawllo a hihi. 16 Tua ahih manin a kisap hunin, eite a hong huhdingin hehpihna leh dikna thupha i ngahtheihna dingin, kimuan'na lungsim tawh hehpihna tokhom va zuan ciat ni. 
			</verse>
			<verse book="58" chapter="11" verse="17">Pasian in Abraham a ze-et laitakin Abraham in a upna hang mah tawh Pasian biakna dingin a tapa Isaac na pia ngam hi. Pasian mah in Abraham tungah tapa ka hong pia ding ci-in a ciam hinapi-in, Pasian' ciamna bangin a neih tua a tapa neihsun mah, Pasian biakna dingin Abraham in pia dingin na kithawi hi.
			</verse>
			<verse book="59" chapter="1" verse="2-4">Sanggamte aw, thuhaksa a tuamtuam na thuak uh ciangin lungdamna dingin na ngaihsun zaw un. 3 Tua bangin na upna hong hong kize-etna na thuakzawh uh ciangin na kipna uh hong kilangsak ahihna thu na thei uhhi. 4 A kisam bangmah omloin a cingtaak na suahtheihna dingun na thuakna uh hangin a tawntungin na kip paisuakna dingun na ngaihsun un. 
			</verse>
			<verse book="59" chapter="1" verse="12-15">A hoih takpi mah hiam, ci-in sinna a thuak ciangin a nangzote a hampha mahmah a hihi. Tua bangin a nangzote in, amah a itte tungah Pasian in a piakdingin a ciam nuntakna lukhu a ngah ding uhhi. 13 Mi khat peuhpeuh in tua bang ze-etna a thuak ciangin, "Pasian in kei hong ze-et hi," ci-in ngaihsun kei hen. Siatna in Pasian ze-et ngeilo a, mite a siatna dingin Pasian in zong ze-et ngeilo hi. 14 Mi khatpeuh in ama deihna zui-in a gamtat ciangin mawhna a piangsak a hihi. 15 Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi. 
			</verse>
			<verse book="59" chapter="4" verse="7">Tua ahih manin Pasian' thu na mang un. Dawimangpa na nial un. Nial le uh cin no kiang panin taikhia ding hi.  
			</verse>
			<verse book="59" chapter="4" verse="12-13">A hoih takpi mah hiam, ci-in sinna a thuak ciangin a nangzote a hampha mahmah a hihi. Tua bangin a nangzote in, amah a itte tungah Pasian in a piakdingin a ciam nuntakna lukhu a ngah ding uhhi. 13 Mi khat peuhpeuh in tua bang ze-etna a thuak ciangin, "Pasian in kei hong ze-et hi," ci-in ngaihsun kei hen. Siatna in Pasian ze-et ngeilo a, mite a siatna dingin Pasian in zong ze-et ngeilo hi.
			</verse>
			<verse book="59" chapter="4" verse="17">A hoih a manin gamtat ding thei napi-in a gamta lote a khial a hihi.
			</verse>
			<verse book="60" chapter="4" verse="12-13">Ka itte aw, note' upna hong kize-etna-in gimna haksate na thuak manun a thu lamdangpi-in ngaihsun kei unla, na lungkham ngaihsut kei un. 13 Tua bangin Christ tawh thuakkhawm le uh cin ama minthan'na hong kilat ciangin note lungdam mahmah ding na hih manun, tua banga na thuakna uhah na lungdamzaw un.
			</verse>
			<verse book="60" chapter="5" verse="8">Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi.    
			</verse>
			<verse book="62" chapter="2" verse="1">Ka itte aw, note na khialhkhak lohna ding uh ka deihna-in hih lai a hong gelh ka hihi. Ahi zongin mi khatpeuh a khialh ciangin eite-a' dingin Pa Pasian kiangah a hong thumsak dingin a thuman Zeisu Christ i nei hi.
			</verse>
			<verse book="65" chapter="1" verse="24-25">Ama minthan'na mai-ah paubaan'na om hetloin lungdam takin a hong paipih theihna dingin note na pukkhakna ding panun a hong kem, 25 khat bek ahi eite a hong Hon Pasian in, tuma, tu laitak, leh a tawntungin, minthan'na, vangliatna, uk zawhna, leh aana nei tawntung ta hen. Amen.
			</verse>
			<verse book="66" chapter="2" verse="10">Na thuakding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hi leh nuntakna lukhu ka hong pia ding hi.
			</verse>
			<verse book="66" chapter="2" verse="26">A gualzo, a tawp dongin keima deihna bangin a gamtazo mite tungah, keimah in ka Pa tung panin ka ngah vangliatnate mah ka pia ding hi. Minam dangte tungah ukna a neihna ding uh aana ka pia ding a, leibeel satkhap bangin sik ciangkhut tawh minam dangte satgawp ding uhhi. 
			</verse>
			<verse book="66" chapter="3" verse="9-10">Jew mi hilo napi-in Jew mi hi ung, ci-in zuau a gen Satan' pawlte, note' mai-ah hong paisakin na khephung uhah ka boksak ding a, note ka hong itna thu amaute ka theisak ding hi. 10 Note in lungduai takin na thuakna ding uh ka hong thupiakna zui na hih manun leitunga a om mi khempeuh ze-etna dingin leitung bupah a hong tungding lungkhamna panin kei zong note ka hong suaktasak ding hi.

			</verse>
		</category>
		<category id="137">
			<verse book="1" chapter="3" verse="15">Nang leh numei kikal na suanlekhakte leh ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi," a ci hi.
			</verse>
			<verse book="23" chapter="53" verse="7">"Amah kinengniamin gimna a kithuaksak hangin amah kam khat beek paulo hi. Sa gote kiangah a kipaipih tuuno leh a mulmette mai-ah a kipaipih tuu a hamloh mah bangin amah kam khat beek paulo hi.  
			</verse>
			<verse book="23" chapter="59" verse="19">Tua ahih ciangin nisuahna leh nitumna kikalah a om mi khempeuh in amah zahtakin, a vangliatna kihta ding uhhi. Banghang hiam cihleh huihpi nung bang, tuipi khang bangin amah hong pai ding hi.
			</verse>
			<verse book="38" chapter="9" verse="9">Zion mite aw, nakpi takin lungdam un. Jerusalem mite aw, lungdamin awng un. En un, na kumpipa uh hong pai hi. Amah, gualzawhna tawh hong pai hi. Ahi zongin kiniamkhiatna tawh hong pai a, sin nailoh lano tungah hong tuang hi.
			</verse>
			<verse book="40" chapter="1" verse="1-5">Abraham' suan David, David' suan Zeisu Christ' khang ciamtehna hih bang a hihi. 2 Abraham ta Isaac, Isaac ta Jacob, Jacob ta Judah, leh a sanggamte ahi uhhi. 3 Judah ta Perez leh Zerah hi a, Tamar tawh a neih a ta ahi uhhi. Perez ta Hezron, Hezron ta Ram, 4 Ram ta Amminadab, Amminadab ta Nahshon, Nahshon ta Salmon, 5 Salmon ta Boaz, Rahab tawh a neih a ta a hihi. Boaz ta Obed, Ruth tawh a neih a ta a hihi. Obed ta Jessi,
			</verse>
			<verse book="40" chapter="1" verse="16">Jacob ta Joseph hi a, Joseph pen Christ a kici Zeisu' nu Mary' pasal a hihi.
			</verse>
			<verse book="40" chapter="3" verse="3">Kamsang Isaiah in, "Gamsungah mi khat kiko a, ‘Topa' paina ding lampi bawl unla, a tot ding lampi tangsak un,’ ci hi," ci-in a gen ciangin hih Johan' thu a gen a hihi.
			</verse>
			<verse book="40" chapter="3" verse="17">Tua sung mahin vantung panin aw khat hong ging a, "Hih pen ka it mahmah ka Tapa hi a, ama tungah ka lungkim mahmah hi," a hong ci hi.
			</verse>
			<verse book="40" chapter="4" verse="1-3">Tua ciangin Dawimangpa' ze-etna a thuak dingin Khasiangtho in gamlakah Zeisu a paipih hi. 2 Zeisu in sun sawmli leh zan sawmli sung an neloin omkhin ahih manin a gil a kial hi.   
			</verse>
			<verse book="40" chapter="7" verse="29">Amah in Thukham hilh siate bangin thu genloin, aana neite bangin thu a genzaw hi.
			</verse>
			<verse book="40" chapter="8" verse="19-20">Tua laitakin Thukham hilh siate khat in ama kiangah, "Sia aw, na paina peuhpeuhah ka hong zui ding hi," a cihleh 20 Zeisu in, "Ngiate in lupna ding kua nei uh a, vasate in zong giahna ding bu nei uhhi. Ahi zongin Mihing Tapa in a luptheihna ding mun koimahah neilo hi," ci-in a dawng hi.
			</verse>
			<verse book="40" chapter="9" verse="15">Zeisu in amaute kiangah, "Mopina pawi khatah, a zineipa a om sungin a mopawi simte dah dingin um na hi uhhiam? Dah hetlo ding uhhi. Ahi zongin amaute kiang panin zineipa a kilakkhiat ding hun hong tung ding a, tua hun ciangin amaute in an a tang ding uhhi.
			</verse>
			<verse book="40" chapter="10" verse="8">Cinate damsakin, misite hingsakin, miphakte damsakin, dawite va hawlkhia un. Man piak kulloin hih vangliatna na ngah uh bangin hih vangliatna na zatna uhah zong man va ngen kei un.
			</verse>
			<verse book="40" chapter="11" verse="29">Keima hakkol zangin kisuan unla, kei kiangah hong kisin dih un. Kei pen kiniamkhiatin neem hithiat ka hih manin ka kiangah na tawl uh a dam ding hi. (TDM)
			</verse>
			<verse book="40" chapter="11" verse="29">Keima hakkol kisuan unla kei kiangah kisin ta un. Ahang in, keimah lungsim nem leh lungsim ki niamkhiat mi ka hihi, na hinna un tawldamna a ngah ding hi. (ZIV)
			</verse>
			<verse book="40" chapter="12" verse="38-40">Tua ciangin Thukham hilh siate leh Pharisee mi pawlkhat in Zeisu kiangah, "Sia aw, na lamdang khat nong lah ding ka deih uhhi," ci-in a ngen uhhi. 39 Ahi zongin Zeisu in, "Tuhuna mite bangzahin giloin, Pasian' thu theilo ahi uhhiam? Na lamdang ka bawl ding na hong ngen tazen uhhi. Jonah thu tawh kisai na lamdang longal adang hong kilaklo ding hi. 40 Ngasa gilpi sungah sun thum leh zan thum sung Jonah a om mah bangin Mihing Tapa zong sun thum leh zan thum sung mah leisungah om ding hi.
			</verse>
			<verse book="40" chapter="13" verse="10-11">Tua ciangin nungzuite in Zeisu va naihin ama kiangah, "Banghangin thugentehna zangin amaute tungah thu gen na hi hiam?" ci-in a dong uhhi. 11 Zeisu in, "Vantung ki-ukna tawh kisai thusim note tungah hong kihilh a, ahi zongin amaute tungah kihilhlo hi. 
			</verse>
			<verse book="40" chapter="16" verse="21">Tua huna kipanin Zeisu in a nungzuite kiangah, "Jerusalem khua-ah ka pai ding hi. Upate, siampi liante, leh Thukham hilh siate tung panin gimna tampi ka thuak ding hi. Kei hong kithat ding a, ni thum ni-in hong kihing kiksak ding hi," ci-in teltakin gen a kipan hi.
			</verse>
			<verse book="40" chapter="17" verse="2">Tua lai mun panin amaute' muhtangpi mahin Zeisu a meel kikheel a, a maitang ni bangin taangin, a puante khuavak bangin a ngo hi. 
			</verse>
			<verse book="40" chapter="17" verse="5">Tua bangin a pau laitakun meiingo hong kaii vatin amaute hong khuh a, tua meii lak panin aw khat hong ging vatin, "Hihpa pen ka it, ka lung a kim mahmahna ka Tapa a hihi. Ama thu na ngai un," a hong ci hi.
			</verse>
			<verse book="40" chapter="17" verse="9">Mualtung panin amaute a ciahsuk laitakun Zeisu in nungzuite kiangah, "Sihna panin Mihing Tapa a kithawhsak kik matengin hih na muhte uh kuama kiangah gen kei un," ci-in thu a pia hi.
			</verse>
			<verse book="40" chapter="18" verse="2-4">Zeisu in naupang khat samin amaute mai-ah dingsak a, 3 "A man mahmahin note kiangah kong genin-ah: Note kikheelin naupang na bat kei uh leh vantung ki-ukna sungah na lut ngei kei ding uhhi. 4 Hih naupang bangin a kiniamkhiat mite, vantung ki-ukna sungah a lianpen hi ding hi.
			</verse>
			<verse book="40" chapter="21" verse="12-13">Tua ciangin Pasian biakna innpi huang sungah Zeisu lut a, tua sungah van zuak van lei-a a om mi khempeuh a hawlkhia hi. Sumkhek nasemin a om mite' sabuai leh vakhu zuakte' tutnate a lumletsak gawp hi. 13 Amaute kiangah, "Pasian in Laisiangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uhhi," a ci hi.
			</verse>
			<verse book="40" chapter="24" verse="1-2">Biakinn panin Zeisu a paikhiat laitakin ama kiangah a nungzuite hong pai-in, tua biakinn a thupina zia a lak uhhi. 2 Ahi zongin Zeisu in amaute kiangah, "Hihte khempeuh na mu khinta uhhi. Ke'n a mantaka kong genin-ah: Hih inn lamna-a a kiciang suangte a kithuapin a om nangawn a om nawnlo zah dongin kilawnkeek mang ding hi," ci-in a dawng hi. 
			</verse>
			<verse book="40" chapter="25" verse="31-32">"Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. 32 Ama mai-ah leitung minam khempeuh hong kikhawm ding hi. Gancingpa in tuu leh keelte a khen mah bangin mi khempeuh khen nihin hong koih ding hi.
			</verse>
			<verse book="40" chapter="25" verse="41">"Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa leh a nungzuite-a' dingin a kibawl meikuang tawntung sungah pai un.
			</verse>
			<verse book="40" chapter="27" verse="14">Ahi zongin Zeisu in amah a kimawhsaknate kam khat beek dawng hetlo ahih manin Pilat in lamdang a sa mahmah hi.
			</verse>
			<verse book="41" chapter="1" verse="17-18">Zeisu in amaute gel kiangah, "Kei hong zui un; nga mat bangin mi tampi a huaite kong suaksak ding hi," a ci hi. 18 Amaute gel in zong a ngen uh nusia-in Zeisu a zuipah uhhi.
			</verse>
			<verse book="41" chapter="1" verse="35-38">A zingsang phalvak ma-in Zeisu tho-in gamdaihna mun khatah na pai-in thu a ngen hi. 36 Ahi zongin Simon leh a lawmte in Zeisu a zong dingin nungzuih uh a, 37 amah a muh uh ciangin, "Mi khempeuh in nang hong kan uhhi," a ci uhhi. 38 Ahih hangin Zeisu in, "Hih kimnai-a om khuadangte-ah pai ni. Keima hong paina pen thuhilh ding ahih manin tua khuate-ah thu ka hilh ding hi," a ci hi.
			</verse>
			<verse book="41" chapter="1" verse="44">"Hih thu kuama kiangah gen kei in. Siampipa kiangah paisuak pahin amah kivelsak in. Tua ciangin na damsiangna thu mi khempeuh in a theihna dingin Moses thupiaksa bangin biakpiakna bawl in," a ci hi.  
			</verse>
			<verse book="41" chapter="2" verse="8">Zeisu in a lungsim sung uha amau ngaihsutna theipah ahih manin amaute kiangah, "Banghangin tua bangin ngaihsun na hi uhhiam?
			</verse>
			<verse book="41" chapter="3" verse="33-35">Zeisu in, "Ka nu leh ka naute i cih kuate ahi hiam?" ci-in a dong hi. 34 Ama kimkotah a tu mite en a, "Hih lai-ah ka nu leh ka sanggamte om uhhi. 35 Pasian' deihna bangin a gamta mi khempeuh ka nu leh ka sanggamte ahi uhhi," a ci hi.
			</verse>
			<verse book="41" chapter="4" verse="2">Amah in thugentehna tawh thu tampi hilh a, a thuhilhna-ah:
			</verse>
			<verse book="41" chapter="4" verse="33">Zeisu in hih bang thugentehnate zangin mite tungah thu hilh a, amaute' telzawh zah ciangciang thu a gen hi.
			</verse>
			<verse book="41" chapter="8" verse="38">Pasian theiloin a gilo hih mite lakah keima hang leh ka thuhilhte hangin maizumin kei hong pulak ngamlo mi peuhmah, a Pa' minthan'na vang leh a siangtho vantung mite tawh a minthangin hong paikik ciangin Mihing Tapa zong ama hangin maizumin pulak ngamlo ding hi," a ci hi.
			</verse>
			<verse book="41" chapter="9" verse="37">"Keima hangin hih bang naupangno khat a limbawl mi in kei hong limbawl hi a, kei hong limbawl mi in kei hong limbawl hiloin kei hong sawlpa a limbawl ahi hi," a ci hi. 
			</verse>
			<verse book="42" chapter="2" verse="49">Zeisu in a nu leh a pa kiangah, "Banghangin kei hong zong na hi uhhiam? Ka Pa' inn sungah ka om ding lamtak theilo na hi uhhiam?" ci-in a dawng hi.
			</verse>
			<verse book="42" chapter="2" verse="51">Tua ahih ciangin a nu leh a pa zui-in Nazareth khua-ah ciahkik a, amaute' thu mangin tua lai-ah hoihtakin a om hi. A nu in hih thu khempeuh a lungsim sungah ngaihsunsun hi.
			</verse>
			<verse book="42" chapter="5" verse="14">Tua ciangin Zeisu in ama kiangah, "Hih thu kuamah dang kiangah gen kei in. Siampipa kiangah paisuakpah in la kivelsak in. Tua ciangin na damna thu a kilatna dingin Moses thupiak mah bangin biakna pia in," ci-in thu a pia hi. 15 Ahi zongin Zeisu' thu kitheithang semsem zawsop a, ama thu a ngai ding leh a natna panun damna a ngahna dingun mi tampi tak a hong pai uhhi.
			</verse>
			<verse book="42" chapter="8" verse="55">Numeino zong hingkik a, thakhatin a thopah hi. Tua ciangin numeino' nekding an pia un, ci-in Zeisu in a sawl hi.
			</verse>
			<verse book="42" chapter="9" verse="29">Zeisu in thu a nget laitakin a mel hong kikheel a, a puante zong pakin tee mahmah hi.
			</verse>
			<verse book="42" chapter="10" verse="16">Tua ciangin Zeisu in a nungzuite kiangah, "Note' thu a hong zuite khempeuh, kei' thu a hong zui hi a, note' thu a hong zuilote khempeuh, kei' thu a hong zuilo ahi uhhi. Kei' thu a hong zuilote khempeuh pen kei a hong sawlpa' thu a zuilo ahi uhhi," a ci hi. 
			</verse>
			<verse book="42" chapter="10" verse="25-28">Zeisu a ze-et dingin Thukham hilh siate khat hong ding a, "Sia aw, nuntak tawntungna ka ngahtheihna dingin bang sem ding ka hi hiam?" ci-in a dong hi. 26 Zeisu in, "Thukham sungah bang kigelh a, bang sim na hi hiam?" a ci hi. 27 Amah in, "Na Topa Pasian na lungsim khempeuh, na nuntakna khempeuh, na hatna khempeuh, leh na pilna khempeuh tawh na it in la, nangmah na ki-it bangin na vengte na it in," ci-in kigelh hi, ci-in a dawng hi. 28 Tua ciangin Zeisu in, "Na dawn'na man mahmah hi. Tua bangin gamta lecin nuntak tawntungna na ngah ding hi," a ci hi. 
			</verse>
			<verse book="42" chapter="13" verse="33">Ahi zongin tuni, zing leh thai sungteng ka ma nawtsuakin ka pai ding hi. Banghang hiam cihleh Jerusalem khuasung lobuang mun dangah kamsangpa a kithah ding kilawmlo hi.
			</verse>
			<verse book="42" chapter="19" verse="41">Jerusalem khua hong nai semsem a, a khuapi a muh ciangin Zeisu in tamlawh a,
			</verse>
			<verse book="42" chapter="22" verse="26-27">Ahi zongin note lakah tua bang hilo ding hi; a lianpenpa a neupen bangin om ding a, a makai penpa a nungzui nunungpen bangin om ding hi. 27 Anne dingin sabuai-ah a tupa leh an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.
			</verse>
			<verse book="42" chapter="22" verse="42">"Pa aw, nangma ngaihsutna bang ahihkhak leh hih ka thuakding gimna tawh hong kipelhsak in. Ahi zongin kei deihna bang hiloin nangma deihna bang hi ta hen," a ci hi.
			</verse>
			<verse book="42" chapter="23" verse="33-34">"Lutang Guh," a kicihna mun a tun' uh ciangin singlamteh tungah Zeisu kilhcip uh a, tua mi that mi nihte zong, Zeisu' taklamah khat, a veilamah khat kilhcip uhhi. 34 Ahi zongin Zeisu in, "Pa aw, amaute in bang hih ihi hiam cih theilo uh ahih manin a mawhna uh na maisak in," a ci hi. Tua ciangin amau' ngah ding ciat a theihna dingun ai sanin a puante a hawm uhhi. 
			</verse>
			<verse book="42" chapter="23" verse="46">Tua ciangin nakpi takin Zeisu kiko a, "Pa aw, nangma khutsungah keimah kong ki-ap hi," a cih khit ciangin a si ta hi.
			</verse>
			<verse book="42" chapter="24" verse="17-18">Zeisu in, "Na lam paikawmun bang gengen na hi uhhiam?" ci-in a dong hi. Amaute gel zong din'khawl pah uh a, a maisuah uh dahmai mahmah lai hi. 18 Tua ciangin amaute gel sung panin Kleopas a kicipa in, "Jerusalem-a hawhte lakah tusawng tenga tua lai-a thupiang a theilo nang bek na hi ding hi," ci-in a dawng hi.
			</verse>
			<verse book="43" chapter="1" verse="14">Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uhhi. Hih pianzia pen Pasian' Tapa khat bek hihna tawh a neih pianzia a hihi. 
			</verse>
			<verse book="43" chapter="1" verse="18">Kuamah in Pasian mu ngeilo hi. Pasian tawh a kinai pen, Pasian mah ahi Tapa khat bek in Pasian hong kilangsak hi.
			</verse>
			<verse book="43" chapter="1" verse="29">A zingsangin Johan in ama kiangah Zeisu hong pai a muh ciangin, "En un, leitung mawhna a lakhia Pasian' Tuuno hih lai-ah hong pai hi. 
			</verse>
			<verse book="43" chapter="4" verse="13-14">Zeisu in, "Hih tui a dawn khempeuh dangtak kik ding uh a, 14 ahi zongin keima piakding tui a dawn khempeuh dangtak kik nawnlo ding uhhi. Tua ka piak tui a dawnte sungah nuntakna tuinak piang ding a, a nungtasak paisuak ding hi," a ci hi.  
			</verse>
			<verse book="43" chapter="5" verse="30">"Keima thu guak tawh ka hihtheih bangmah omlo hi. Pasian' hong genna bang bekin thu ka khen hi. Keima ut bangin semloin kei hong sawlpa' deih bangin sem ka hih manin ka thukhenna thuman hi.
			</verse>
			<verse book="43" chapter="6" verse="48-51">Kei pen nuntakna an ka hihi. 49 Na pu na pate un gamsungah manna ne uh a, a vekpi-un si veve uhhi. 50 Ahi zongin vantung panin a hong pai an a ne mi peuhmah silo ding hi. 51 Kei pen vantung panin a hong paisuk nuntakna an ka hihi. Tua an a ne mi peuhmah nungta tawntung ding hi. Leitung mite a nuntakna dingin ka piakding an pen keima sa ahi hi," a ci hi.
			</verse>
			<verse book="43" chapter="6" verse="65-71">Tua ciangin Zeisu in, "Ka Pa in ahi thei dingin bawl kei leh ka kiangah kuamah hong pai theilo ding hi, ka cihna thu pen hih thu hang mah ahi hi," ci-in a genthuah lai hi. 66 Hih bangin a thugenna hangin a nung a zui a thungai mi tampi kileh kikin Zeisu zui nawnlo uhhi. 67 Tua ahih manin Zeisu in a nungzui sawmlenihte kiangah, "Note zong na ciahkik nuam mai uhhiam?" a cih ciangin, 68 Simon Peter in, "Topa aw, ciah le ung kua kiang zuan mawk ding ka hi uhhiam? Nangmah in nuntak tawntungna ding thu na nei hi. 69 Tu-in nang ka hong um uh a, Pasian kiang panin a hong pai a Siangtho Pa na hihna thu ka hong thei uhhi," ci-in a dawng hi. 70 Tua ciangin Zeisu in, "Note na sawmlenih mahun ka hong teel hinapi-in khat pen dawi na suakmawk uhhi," a ci hi. 71 Sawmlenihte sung panin amah a lehpei ding ahih manin Simon Iskariot' tapa Judas thu a genna a hihi.
			</verse>
			<verse book="43" chapter="7" verse="16">Tua ahih manin Zeisu in, "Ka thugente pen keima thu hilo a, kei a hong sawl Pasian kiang panin a hong pai thu a hihi.
			</verse>
			<verse book="43" chapter="7" verse="18">Amau' thu bek tawh thu a gente in amau' minthan'na ding a zong hi a, ahi zongin a hong sawlpa' minthan'na ding a zong keimah in thuman thutak gen ka hih manin zuauthu kihello hi.
			</verse>
			<verse book="43" chapter="8" verse="12">Tua khit ciangin Zeisu in mihonte kiangah a thugenna khatah, "Kei pen leitung khuavak ka hihi. Kei hong zuite in khuavak nuntakna nei ding uh a, khuamial gamtatna neilo ding uhhi," a ci hi.
			</verse>
			<verse book="43" chapter="8" verse="29">Kei a hong sawlpa' lungkimna bang bekin gamta tawntung ka hih manin amah in kei guak hong nusia loin, hong ompih tawntung hi," a ci hi.
			</verse>
			<verse book="43" chapter="8" verse="46">Note lakah kua in ka mawhna na hong lakthei uhhiam? Hong lak theilo na hih manun thuman ka gen ciangin banghangin hong umlo na hi uhhiam?
			</verse>
			<verse book="43" chapter="9" verse="5">Leitungah ka om laiteng kei pen leitung mite-a' dingin khuavak ka hi hi," ci-in a dawng hi.
			</verse>
			<verse book="43" chapter="10" verse="7">Tua ahih manin Zeisu in amaute kiangah thu genkik leuleu a, "A mantakin ci lehang, kei pen tuute' paina kongpi ka hihi.
			</verse>
			<verse book="43" chapter="10" verse="9-10">Kei, kongpi ka hihi. Keimah tawnin a pai tuu khempeuh in lauhuaina tuakkha loin, a ututun sungtumin pusuakin lonona mun a mu ding uhhi. 10 Gutate pen a gu ding, a that ding, leh a siasak ding bekin hong pai hi. Kei ka hih leh tuute a nungta maimai bek hiloin nuntakna cingtaak a neihtheihna dingun a hong pai ka hihi.  
			</verse>
			<verse book="43" chapter="10" verse="17-18">Ka nuntakkik theihna dingin si ngam ka hih manin ka Pa in kei hong it hi. 18 Kuamah in ka nuntakna hong laksak theilo a, keima utthu tawh ka piak hizaw hi. Ka nuntakna piakkhiat theihna ding leh lakkik theihna ding thu ka Pa in kei tungah a hong piak ahi hi," a ci hi.
			</verse>
			<verse book="43" chapter="10" verse="30">"Kei leh ka Pa pumkhat ka hi uhhi," ci-in a dawng hi.
			</verse>
			<verse book="43" chapter="11" verse="11-15">a nungzuite kiangah, "I lawmpa Lazaras ihmu zo hi. Ahi zongin amah a phong dingin ka pai ding hi," a ci hi. 12 Tua ciangin a nungzuite in, "Topa aw, amah ihmu ahih leh a nuamtuam hita ding hi," a ci uhhi. 13 Zeisu in amah si hi, a cinuam hinapi-in, a nuamtuamin a ihmu hi, a ci-in a nungzuite in ngaihsun uhhi. 14 Tua ahih manin Zeisu in a teltakin gen a, "Lazaras si khinta hi. 15 Ahi zongin note in na uptheihna dingun tua lai-ah kei om khalo ka hih manin note kong khualna-in ka nuam mahmah hi. Ahi zongin tu-in ama kiangah va pai ni," a ci hi.
			</verse>
			<verse book="43" chapter="11" verse="25">Tua ciangin Zeisu in, "Keimah in a sisa mite thosakin a hingsak theipa ka hihi. Kei hong um mi peuhmah a sih hangin nungta ding hi.
			</verse>
			<verse book="43" chapter="11" verse="33">Zeisu in Mary leh amah hong zui Jew mite a kahna a muh ciangin a lungsim nakpi takin sukha-in lunggim mahmah ahih manin,
			</verse>
			<verse book="43" chapter="12" verse="27">Tua khit ciangin Zeisu in, "Tu-in ka lunggim mahmah hi. Bangcih ding ka hi hiam? ‘Pa aw, hih hun tawh hong kipelhsak in,’ ci ding ka hi hiam? Tua bang cih ding lah hih bang a thuak ding mahin a hong pai ka hihi.
			</verse>
			<verse book="43" chapter="12" verse="49">Banghang hiam cihleh keima utthu tawh thu a mawkgen ka hi kei a, kei hong sawl Pa Pasian in ka gen ding thuteng a hong piak a hihi.
			</verse>
			<verse book="43" chapter="13" verse="7">Zeisu in, "Tu-a ka gamtatna thu na theihloh hangin nidang ciangin na thei ding hi," a ci hi.
			</verse>
			<verse book="43" chapter="13" verse="21">Zeisu in hih thuteng a genkhit ciangin lungkham mahmah ahih manin, "A mantakin ci lehang, note khat in kei nong lehhek ding uhhi," ci-in a kilangin a genkhia hi.
			</verse>
			<verse book="43" chapter="14" verse="6">Zeisu in ama kiangah, "Keimah in Lampi ka hi a, Thuman, leh Nuntakna zong ka hihi. Kei hong suangloin Pa kiangah kuamah tung theilo ding hi. 
			</verse>
			<verse book="43" chapter="14" verse="19">Tawlkhat khit ciangin leitung mite in kei hong mu nawnlo ding uhhi. Ahi zongin kei ka nuntak mah bangin note zong nungta ding na hih manun note in kei na hong mu ding uhhi. 
			</verse>
			<verse book="43" chapter="15" verse="5">"Kei pen leenggui ka hi a, note pen a hiang na hi uhhi. Note in kei tawh loin bangmah hih theilo ding na hih manun kei tawh a kizomte in gah tampi na gah ding uhhi. 
			</verse>
			<verse book="43" chapter="15" verse="10-12">Ka Pa' hong thupiakte zui-in ama itna sungah ka om mah bangin note in zong ka thupiaknate na hong zuih uh leh ka itna sungah a om na hi ding uhhi. 11 Note hangin kei ka lungdam theihna ding leh note' lungdamna a cingtaak a suahtheihna dingin hih thute a hong gen ka hihi. 12 "Note tungah ka hong piak thu in: Note ka hong it zahin note khatlekhat na ki-it un.  
			</verse>
			<verse book="43" chapter="17" verse="1">Zeisu in hih thute a genkhit ciangin vantung lam ento-in, "Pa aw, a hun hong tungta ahih manin na Tapa in na pianzia hong kilatsak theihna dingin tu-in na Tapa' pianzia hong kilangsak ta in.
			</verse>
			<verse book="43" chapter="18" verse="19-21">Siampi lianpenpa Annas in Zeisu kiangah ama nungzuite thu leh a thuhilhna tawh kisai thu a dong hi. 20 Zeisu in, "Mi khempeuh' theihin thu ka gen tawntung hi. Jew mihonpi a kikhopna innte leh Biakinn sungah thu ka hilh a, thu ka sim genna om ngeilo hi. 21 Tua ahih manin banghangin kei kiangah hong dong se na hi hiam? Ka thugen a za mite kiangah dong lecin ka genteng amaute in hong genthei ding uhhi," ci-in a dawng hi.
			</verse>
			<verse book="43" chapter="19" verse="9-11">Tua ahih manin kumpi inn huangsungah lutkikin Zeisu kiangah, "Koi lai panin a hong pai na hi hiam?" ci-in a dong hi. Ahi zongin Zeisu in dawnglo ahih manin, 10 "Hong dawnglo ding na hi hiam? Nang thahtheihna ding leh khahtheihna ding thu ka neihlam phawklo na hi hiam?" a cih ciangin 11 Zeisu in, "Pasian in nang tungah hong pialo hi leh kei tungah thu na nei het kei ding hi. Tua ahih manin nangma khutsungah kei hong apte' mawhna lianzaw hi," ci-in a dawng hi.
			</verse>
			<verse book="43" chapter="19" verse="30">Zeisu in tua leenggahzu-hau ciamin, "Man khinta hi," a cih khit ciangin a lu puksukin a si ta hi.
			</verse>
			<verse book="43" chapter="21" verse="22">Zeisu in, "Ka hong paikik mateng amah a nungta dingin ka deih nak leh nang bang phamawh sa na hi hiam? Nangmah in ka nung hong zui peuh in," ci-in a dawng hi.
			</verse>
			<verse book="44" chapter="3" verse="14-15">Amah mihoih mi siangtho hinapi-in, amah na nial zawsop uh a, mi that khat a khahkhiatna dingin Pilat kiangah na ngen uhhi. 15 Tua ahih ciangin mite tungah nuntakna a piapa na that uh a, ahi zongin sihna panin Pasian in amah hingkiksak hi. Kote gel pen hih thu a thei teci ka hi uhhi.
			</verse>
			<verse book="44" chapter="4" verse="12">Ama hang bek tawh hotkhiatna kingah thei ding hi. Banghang hiam cihleh eite in hotkhiatna i ngahtheihna dingin leitung khempeuhah Pasian in hong piak min dang khat zong omlo hi," ci-in a gen hi.
			</verse>
			<verse book="44" chapter="10" verse="38">Nazareth khuami Zeisu tungah Pasian in Khasiangtho leh vangliatna pia a, Pasian in a ompihna hangin tua Zeisu in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uhhi.  
			</verse>
			<verse book="45" chapter="3" verse="23">Mi khempeuh mawh ciat uh a, a hong honkhia Pasian tawh kigamla uhhi.
			</verse>
			<verse book="45" chapter="5" verse="10">Pasian tawh eite i kilangneih laitakin ama Tapa' sihna hangin amah tawh hong kilemsak ahih leh tu-in Pasian tawh kipawl khinta ihih manin Christ nuntakna in eite hong honkhiazo zaw kan ding hilo ahi hiam?
			</verse>
			<verse book="45" chapter="5" verse="17">Mi khat bek' mawhna hangin sihna in hong uk ahih leh mi khat mah ahi Zeisu Christ hangin nakpi takin a lian Pasian' hehpihna leh mihoih-a san'na a ngah mite nungta-in thahatzaw kan ding uhhi.
			</verse>
			<verse book="45" chapter="5" verse="19">Mi khat in thu a man'loh manin mi tampi mimawh a suahsak mah bangin mi khat in thu a man'na hangin mi tampi in Pasian tawh kipawl theihna a ngah ding uh a hihi.
			</verse>
			<verse book="45" chapter="6" verse="23">Banghang hiam cihleh mawhna in thaman hong piak pen sihna hi a, ahi zongin i Topa Zeisu tawh i kipawl manin Pasian' hong piakkhong pen nuntak tawntungna a hihi. 
			</verse>
			<verse book="45" chapter="8" verse="29">Pasian' Tapa mi khempeuh lakah a upa pen a suahtheihna dingin Pasian in a teelkholhsa mite, a Tapa tawh a kibang dingin a sehsa a hihi.
			</verse>
			<verse book="45" chapter="10" verse="9">Zeisu pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uh leh hotkhiatna na ngah ding uhhi. 
			</verse>
			<verse book="45" chapter="11" verse="26">Tua hi a, Laisiangtho sungah a kigelh mah bangin Israel mite khempeuh in hotkhiatna ngah ding uhhi. Laisiangtho in, "Zion panin Honpa hong pai ding a, Jacob' suanlekhakte sunga om gitlohna khempeuh maisak ding hi.
			</verse>
			<verse book="46" chapter="1" verse="24">Ahi zongin Pasian in a hong sap ei Jew mite leh Gentail mite-a' dingin Christ pen Pasian' vangliatna leh Pasian' pilna a hihi.
			</verse>
			<verse book="46" chapter="11" verse="1">Keimah in Christ gamtatzia ka zuih mah bangin note in zong keima gamtatzia hong zui ta un. 
			</verse>
			<verse book="46" chapter="15" verse="22-23">Banghang hiam cihleh Adam tawh a kizop manin mi khempeuh si a, tua mah bangin Christ tawh a kizom khempeuh zong kihingsak kik ding hi. 23 Ahi zongin tua hin'kikna pen ama hun tawh kizui-in a banbanin hi ding hi. A masa penin Christ hi a, Christ hong paikik ciangin ama pawlte khempeuh hingkik ding hi.
			</verse>
			<verse book="46" chapter="15" verse="45">Tua ahih manin Laisiangtho in, "A masa Adam pen leitung nuntakna a nei mihing hong suak hi," na ci hi. Ahi zongin a nunung Adam pen nuntakna a pia thei Kha a hihi.
			</verse>
			<verse book="46" chapter="15" verse="47">A masa Adam pen leitung leivui tawh a kibawl hi a, a nunung Adam pen vantung panin a hong pai a hihi.
			</verse>
			<verse book="46" chapter="15" verse="49">Eite in lei tawh a kibawl mite' lim i puak mah bangin vantung panin a hong pai Mipa' lim zong a pua ding ihi hi.
			</verse>
			<verse book="47" chapter="5" verse="17">Tua ahih manin mi khatpeuh, Christ tawh a kipawl ciangin mi thak suak a, a mi lui ngeina bei-in a mi thak ngeina a neita a hihi.
			</verse>
			<verse book="47" chapter="5" verse="21">Christ tawh i kipawlna hangin eite zong Pasian tawh a kibangin midik i suahtheihna dingin mawhna a neilo Christ pen eite' tangdingin Pasian in mawhnei mi a suaksak hi. 
			</verse>
			<verse book="47" chapter="8" verse="9">Banghang hiam cihleh i Topa Zeisu zong hau mahmah napi-in ama zawn'na tawh note mihau na suahtheihna dingun note' hangin mizawngin hong kibawl ahih manin i Topa Zeisu Christ hong itna bangzah takin lian hiam, cih thu na thei uhhi. 
			</verse>
			<verse book="47" chapter="11" verse="2">Pasian in hong aam mahmah bangin note ka hong aam mahmah hi. Nungak leh tangval nupa dingin a kigawm mah bangin khat bek ahi Christ tawh a kigawm dingin nungak siangtho bang na hi uhhi.
			</verse>
			<verse book="48" chapter="2" verse="20">Tua ahih manin tuhuna ka nuntakna zia pen kei hang hi nawnloin ka sungah a hong om Christ hang a hihi. Tua hi a, keimah hong itin, keima-a' dingin a nuntakna a hong pia Pasian' Tapa ka muan'na tawh tu laitakin a nungta ka hihi.
			</verse>
			<verse book="48" chapter="3" verse="27">Christ sungah a kiphum note in Christ' pianzia a nei khinta na hi uhhi. 
			</verse>
			<verse book="48" chapter="6" verse="2">Thu haksa na tuah uh ciangin khatlekhat na kihuh un. Tua hi leh Christ' thukham a zui na hi uhhi.
			</verse>
			<verse book="49" chapter="2" verse="4-5">Tua bang hinapi-in Pasian' hong hehpihna leh eite hong itna lian mahmah ahih manin, 5 i mawhna hangin kha thu tawh kisai-in misi ihih laitakin Christ tawh eite hong nungtasak hi. Pasian' hehpihna hangin hotkhiatna a ngah thei ihi hi. 
			</verse>
			<verse book="49" chapter="2" verse="10">Eite a hong bawlpa pen Pasian hi a, Zeisu Christ tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite' omzia dingin a na ngaihsut kholhsa a hihi. 
			</verse>
			<verse book="49" chapter="2" verse="14">Christ mahmah in Gentail mite leh Jew mite pawlkhatin hong bawl ahih manin eite tungah nopsakna a hong piapa a hihi. Hih minam nihte khenin gal a piangsak dalna pen Christ in ama pumpi tawh a satkham hi.
			</verse>
			<verse book="49" chapter="2" verse="20">Note zong, sawltakte leh kamsangte in a phuhsa innkhuam tungah a kilam na hi uh a, tua inn sutpi pen Zeisu mahmah a hihi.
			</verse>
			<verse book="49" chapter="4" verse="25">Tua ahih manin zuau gen nawn kei unla, Christ pumpi nate ihihna hangin pawlkhat ihih manin khatlekhat tungah thuman kigen ni.
			</verse>
			<verse book="49" chapter="4" verse="32">khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un.
			</verse>
			<verse book="49" chapter="5" verse="1-2">Note pen Pasian in a hong it a tate na hih manun amah tawh na kibatna dingun hanciam un. 2 Christ in eite a hong it manin Pasian in eite' mawhna hong maisak theihna dingin a namtui biakna-in Pasian kiangah a kipiak mah bangin note zong itna tawh na gamta un.
			</verse>
			<verse book="49" chapter="5" verse="26">Pawlpi pen paubaan'na a om hetlo, a siangtho mahmahin Christ kiangah a kipiak theihna dingin Pasian thu tawh tui-ah a silsiang khit ciangin Pasian kiangah a aptheihna dingin pawlpi-a' dingin Christ a kipia a hihi.
			</verse>
			<verse book="50" chapter="2" verse="4-8">Note' phattuamna ding bek ngaihsun kei unla, midangte' phattuamna ding ngaihsutsak zaw un. 5 Note in Zeisu Christ lungsim puakzia na nei un. Tua lungsim puak zia in: 6 Zeisu Christ in Pasian' pianzia nei napi-in, Pasian tawh a kizakim theihna dingin thathanghat thu a suang kei hi. 7 Amah kiniamkhiat tawm zaw a, nasem lim a hong puazaw hi. Mihing bangin amah hong kibawl a, mihing teekteek mah a hong sun hi. 8 Amah hong kiniamkhiat tawm a, singlamteh tung nangawnah sihding a ut hi.  
			</verse>
			<verse book="50" chapter="2" verse="20">Note zong, sawltakte leh kamsangte in a phuhsa innkhuam tungah a kilam na hi uh a, tua inn sutpi pen Zeisu mahmah a hihi.
			</verse>
			<verse book="50" chapter="3" verse="14">Christ Zeisu nasepna tawh vantung nuntakna-ah Pasian' hong sapna ahi hamphatna ka ngahtheihna dingin, a kung lam zuanin tangtakin ka tai hi.
			</verse>
			<verse book="51" chapter="1" verse="16">Vantung leh leitungah a om na khempeuh, kha thu tawh kisai vangliatna, tote, mi ukte, aana neihnate-a kipan a kimuthei hita leh a kimu theilo hita leh na khempeuh, Pasian in amah zangin a piangsak hi. Leitunga kipanin huihlakah a om khempeuh dongin, Pasian in Christ-a' dingin amahmah zangin a piangsak hi.
			</verse>
			<verse book="51" chapter="1" verse="18">Na khempeuhah amah a lianpen ahih theihna dingin, amah pen pawlpi ahi ama pumpi lutang hi a, pawlpi' nuntakna a kipatna hi a, sihna panin a kithosak kik Tapa cil a hihi.
			</verse>
			<verse book="51" chapter="1" verse="27">Pasian in mi khempeuh-a' dingin a koihcing hih a thupi a deihhuai a thusim pen ama mite tungah pholak ding a sawm a hihi. Tua thusim in: Christ tawh a kipawlte in Pasian tawh minthan'na ngahkhawm ding hi, cihna a hihi.
			</verse>
			<verse book="51" chapter="2" verse="9">Banghang hiam cihleh mihing hong suahna sungah Christ in Pasian' pian'zia khempeuh a kimtakin nei a,
			</verse>
			<verse book="51" chapter="3" verse="12-17">Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh a hihi. 13 Note lakah khatlekhat a kilungkimlo na om uh ciangin khatlekhat na mawhna uh kimaisakin na kihuh ciat un. Topa in note' mawhna hong maisak bangin note zong khatlekhat na mawhna uh na kimaisak ding uhhi. 14 Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un. 15 Note pumkhat suakin a lungdam khawm dingin Pasian in a hong sap ahih mah bangin Christ hong piak nopsakna in note' lungsim hong uk ta hen la, lungdamin om ta un. 16 Christ thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, leh biakna late na sa un. 17 Na kampauna, na gamtatnate khempeuh uhah, Topa Zeisu hangin Pa Pasian tungah lungdam kohna-in Zeisu min paulamin na hih ding uhhi. 
			</verse>
			<verse book="53" chapter="1" verse="7-9">tu-a gimna a thuak note leh kote tungah zong nopsakna hong pia ding hi. Vantung panin Topa Zeisu leh a vanglian a vantung mite, meikuang tawh hong kilat ciangin, 8 Pasian a theilo mite, leh i Topa Zeisu tawh kisai Lungdamna Thu a umlo mite tungah gimna a tungsak ding hi. 9 Ama mite khempeuh leh thu um mite khempeuh hangin minthan'na leh pahtawina a ngah dingin Topa hong pai Ni ciangin a noptuak mahmah Topa' minthan'na huamsung panin amaute kihawlkhia ding a, tawntung suksiatna dan a thuak ding uhhi. Ahi zongin note in ka hong gen uh thute um na hih manun tua nopna sungah na om ding uhhi.
			</verse>
			<verse book="54" chapter="1" verse="14-16">Pasian in genzawh lohin kei hong hehpih a, Christ Zeisu tawh kipawlna hangin i ngahtheih upna leh itna a hong guan' hi. 15 Christ Zeisu, mawhneite a honkhia dingin leitungah hong pai hi, cihna thu a man hi a, a uphuai a san'huai thu a hihi. Keimah zong tua mawhnei mite lakah a mawhpha bel ka hihi. 16 A mawhneipha bel ka hihna thu hang mahin, nidang ciangin amah umin nuntak tawntungna a ngahding mite' etteh theihdingin Christ Zeisu in a lungduaina cingtakin kei tungah hong lahtheihna dingin Pasian in kei a hong hehpih a hihi. 
			</verse>
			<verse book="54" chapter="2" verse="5-6">Banghang hiam cihleh Pasian khat bek om a, Pasian leh mite a hong kilemsak kik thei Christ Zeisu khat bek om hi. 6 Mi khempeuh a tankhia dingin tua Zeisu hong kipiatawm a, a hun lian laitakin a hong kipiakna pen Pasian in mi khempeuh a hotkhiat nopna thu a kilatna a hihi.
			</verse>
			<verse book="56" chapter="2" verse="14">I mawhna khempeuh panin hong honkhia ding leh ama neihtuam i suahtheihna dingin Zeisu amahmah hong kipumpiak a, eite pen gamtat hoih gamtat ding a lawp mahmah ihi hi. 
			</verse>
			<verse book="58" chapter="1" verse="1-6">A beisa hunah Pasian in kamsangte zangin i pupite tungah a lam tuamtuam tawh a khen khenin thu na gen ngeizo hi. 2 Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi. 3 Tua Tapa in Pasian' minthan'na vang hong taangkhiasak a, Pasian' lim taktak mah hong pua-in, ama kampauna tawh leitung vantung buppi pai-in a kip hi. Mihingte a mawhna panun a sian'sak khit ciangin Vanglianpipa Pasian' taklam, vantungah a tu hi. 4 Vantung mite' ngah minthan'na sangin Tapa tungah Pasian in a piak min a liatzawk mah bangin vantung mite sangin Tapa lianzaw thampek hi. 5 Banghang hiam cihleh Pasian in vantung mi khat peuhpeuh tungah, "Ka Tapa na hi hi. Tu ni-in na Pa ka suak hi," ci ngeilo hi. Tua mah bangin, "Kei, ama Pa ka hi ding a, amah, ka Tapa ahi ding hi," ci-in zong kam pau ngeilo hi. 6 Tua banah, Pasian in leitungah a Tapa neihsun hong paisak ding ciangin, "Pasian' vantung mi khempeuh in amah bia ding uhhi," na ci hi.
			</verse>
			<verse book="58" chapter="2" verse="11">Mawhna panin mite a siangthosakpa leh sian'thosakna a ngah mite in, Pa, a kibang a neikhawm uhhi. Tua hi a, Zeisu in mite, "Sanggam," a cih ding zum ngaihsutlo ahih manin,
			</verse>
			<verse book="58" chapter="2" verse="14">Tate a cih mite pen leitung cilesa a nei mite ahih manin, ama sihna hangin sihna a uk Dawimangpa a sukgawp theihna dingin Zeisu in mihing pian'zia mah hong nei phot hi. 
			</verse>
			<verse book="58" chapter="2" verse="17-18">Tua ahih manin mihingte' mawhna a kimaisak theihna dingin Pasian' na a sepna-ah mite-a' dingin hehpihna leh cihtakna tawh Siampi Lianpen a suahtheihna dingin a sanggamte tawh a kibangin mihing lim a hong puakding a kisam a hihi. 18 Ama pumpi mahmah in ze-etna leh gimna thuak ahih manin tuhun ciangin tua bang a thuakte a hong huhthei hi.
			</verse>
			<verse book="58" chapter="3" verse="1">Tua ahih manin Pasian' sapna a ngah mi siangthote aw, eite' upna thu tawh kisai-ah Siampi Lianpen a sem dingin Pasian' sawltak Zeisu' thu ngaihsun dih un.
			</verse>
			<verse book="58" chapter="4" verse="15">Eite' neih Siampi Lianpenpa in i ginat lohna-ah eite a hong hehpih theilo ding hilo hi; eite mah bangin ze-etna khempeuh a thuak hi a, ahi zongin mawhna a bawllo a hihi.
			</verse>
			<verse book="58" chapter="5" verse="5-9">Tua mah bangin Christ zong, amahmah in siampi lianpen nasep a semtawm mawk hiloin Pasian in ama kiangah, "Nang, ka Tapa na hi hi. Tuni-in na Pa ka suak hi," na ci hi. 6 Mun dang khatah zong, "Melkhizedek siampi gui zui-in a tawntungin siampi na hi ding hi," na ci lai hi. 7 Leitungah mihingin Zeisu a omlai-in sihna panin amah a honkhia theiding Pasian tungah thu ngenin khitui naptui tawh thumin na kiko hi. 8 Amah, Pasian' Tapa hinapi-in a thuakna tawh thumang ahih theihna ding a na kisin hi. 9 Tua bangin a cingtaak mi a suahkhit ciangin ama thu a mang mite khempeuh-a' dingin tawntung hotkhiatna a kipatna hong suak a, 10 Melkhizedek gui zui-in siampi lianpen dingin Pasian in a bawl hi. 
			</verse>
			<verse book="58" chapter="7" verse="22">Hih bangin a kilamdang diakin a kibawlna in Zeisu pen kiciamna hoihzaw ahihna thu hong kilangsak hi.
			</verse>
			<verse book="58" chapter="8" verse="1-2">Tu-in i gennop thu pen hih bang ahi hi: Vantungah Pasian' tokhom taklamah a tu tua bang Siampi Lianpen khat a nei ihi hi. 2 Amah in, mite' bawl a hilo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem a hihi.
			</verse>
			<verse book="58" chapter="9" verse="15">Thuciamna masa in a huamkhak mite, a mawhna panun a suahtak theihna ding uh ngeina om pen a si suak khinta ahih manin, Pasian' sap mite in a ciamsa tawntung thupha a ngahtheihna dingun Christ in thuciamna thak a hong vaihawm a hihi. 
			</verse>
			<verse book="58" chapter="12" verse="2">Eite hong makai-in i upna a hong cingtaaksak Zeisu mitsuan'in nei ni. Mailamah a ngahding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi. 
			</verse>
			<verse book="58" chapter="13" verse="8">Zeisu Christ pen zani, tuni, a tawntungin kibang ngitnget hi. 
			</verse>
			<verse book="60" chapter="1" verse="11">Christ in gimna thuakin, tua khit ciangin minthan'na a ngahna ding thu Khasiangtho in a gen ciangin, amaute sungah a om tua Christ' Khasiangtho in kua a cihna hi a, bang hun ciang hi ding hiam, ci-in a kankan uh pen tuhun thu a gen a hihi.	
			</verse>
			<verse book="60" chapter="1" verse="15-16">Note a hong sampa a siangtho ahih mah bangin note zong na gamtatna khempeuh uhah na siangtho un. 16 Laisiangtho sungah zong, "Keimah siangtho ka hih manin note zong na siangtho un," na kici hi.
			</verse>
			<verse book="60" chapter="1" verse="18-19">Na pu na pate uh nuntakzia, bangmahin a kimanglo nuntakna panin a hong suahtaksakna dingin Pasian in note' man dingin a piak pen a man a kiam thei ngun leh khamte bang hilo a, 19 tuuno bangin paubaan'na a omlo, a manpha mahmah Christ, biakna-in a hong kipiakna tawh Pasian in note a hong suaktasak a hihi.
			</verse>
			<verse book="60" chapter="2" verse="21-23">Christ mahmah in zong note-a' dingin thuakin, ama khekhap na zuihtheihna dingun etteh ding lim hong nusiat ahih manin hih bangin a thuakding mahin Pasian in note a hong sam a hihi. 22 Khialhna bangmah gamtalo a, zuau a genlam zong kiza ngeilo hi. 23 Amah a kizahko ciangin na ko thuklo hi. Gimna a thuak ciangin na tawnggawp lo a, a manin thu a khen Pasian muan'in a na nei hi. 
			</verse>
			<verse book="60" chapter="3" verse="15">Na lungsim sung uhah Christ zahtakbawl unla, amah Topa-in nei un. Note' lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna leh zahtakna lim tawh gen un.
			</verse>
			<verse book="60" chapter="3" verse="18">Christ mahmah zong note-a' dingin si a, Pasian' kiangah hong tun'pih theihna dingin mihoih khat pen mihoihlote' mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi.
			</verse>
			<verse book="60" chapter="3" verse="22">Tu-in vantungah tua Christ pai khin a, Pasian' taklamah omin, vantung mite leh ukna aana a neite khempeuh tungah a ukin a om hi. 
			</verse>
			<verse book="62" chapter="2" verse="1-2">Ka itte aw, note na khialhkhak lohna ding uh ka deihna-in hih lai a hong gelh ka hihi. Ahi zongin mi khatpeuh a khialh ciangin eite-a' dingin Pa Pasian kiangah a hong thumsak dingin a thuman Zeisu Christ i nei hi. 2 Tua Zeisu hangin eite' mawhna hong kimaisak a, eite-a' ding bek hiloin leitung mi khempeuh' mawhna zong a maina ding a hihi.
			</verse>
			<verse book="62" chapter="2" verse="20">Ahi zongin Christ in note tungah Khasiangtho hong piakhin ahih manin note khempeuh in a man na thei uhhi.
			</verse>
			<verse book="62" chapter="3" verse="3">Christ a siangtho mah bangin amah tawh kibat ding a lamen khempeuh in zong a nuntakna uh siangthosak ding hi.
			</verse>
			<verse book="62" chapter="3" verse="7">Ka it tate aw, mite' khemsa-in ta kei un. Christ a thuman ahih mah bangin a manin a gamtate khempeuh a thuman a hihi.
			</verse>
			<verse book="62" chapter="5" verse="20">Pasian' Tapa hong pai-in eite thu hong theisak ahih manin Pasian taktak a thei ihihna thu i thei hi. A Tapa Zeisu Christ tawh i kipawlna hangin Pasian taktak mah tawh a kipawlthei ihi hi. Tua Zeisu pen Pasian taktak mah hi a, nuntak tawntungna a piathei a hihi.
			</verse>
			<verse book="63" chapter="1" verse="9">Christ' thuhilhna zuiloin a khengvalin a pai mite pen Pasian tawh a kipawllo a hihi. Ahi zongin a thuhilhna a zuite pen Pa Pasian leh a Tapa tawh a kipawl ahi uhhi.
			</verse>
			<verse book="66" chapter="1" verse="8">A beisa hun, tuhun, leh mailam hunah zong a om tawntung ding a Vanglian Topa Pasian in, "Kei pen na khempeuh a Kipatna leh a Tawpna ka hi hi," a ci hi.
			</verse>
			<verse book="66" chapter="3" verse="5">A gualzo mite in tua bangin puanpak silh ding uh a, a nungta mite a kikhumna laibu sung panin amaute' min ka phiat kei ding hi. Ka Pa leh ama vantung mite kiangah zong keima mite ahihna uh ka pulak ding hi.
			</verse>
			<verse book="66" chapter="5" verse="4-5">Tua laizial phelin a sung a en dingin a kilawm kuamah kimulo ahih manin nakpi takin ka kap hi. 5 Tua laitakin upate khat in kei kiangah, "Kap kei in. Judah minam sung panin Humpinelkai, David suan sung panin a lianpa gualzo khinta a, tua laizial ciamtehna sagihte lakhia-in a laizial phelthei ding hi," a hong ci hi.
			</verse>
			<verse book="66" chapter="5" verse="13">Tua ciangin vantung, leitung, leinuai, tuipi sung leh mun khempeuhah a om nuntakna a nei khempeuh in la a sakna uh ka za a, amaute in, "Tokhom tungah a tupa leh Tuuno in phatna, pahtawina, minthan'na leh vangliatna, ngah tawntung ta hen," a ci uhhi.
			</verse>
			<verse book="66" chapter="6" verse="1">Tua ciangin Tuuno in tua ciamtehna sagih sung panin khat a hon'khiat ka mu hi. Tua laitakin ganhing lite sung panin khat in vanging bangin nakpi takin, "Hong pai in," a cihna ka za hi. 
			</verse>
			<verse book="66" chapter="6" verse="15-17">Tua ciangin leitung kumpite leh miliante, galkapmangte, mihaute leh mi vangliante, silate leh sila a hilote-a kipanin a kuamah peuh, mualtunga leihawmte sungah bu uh a, 16 mualte leh suangtum lianpite kiangah, "Kote tungah hong kiasuk unla, tokhom tungah a tupa' maitang leh Tuuno' hehna panin kote hong liah un. 17 Amaute' hehna hangin gimna hun hong tungta ahih manin kua in thuakzo ding ahi hiam?" a ci uhhi.
			</verse>
			<verse book="66" chapter="19" verse="11-16">Tua ciangin vantung a kihong ka mu a, sakol kang khat a om hi. A tungah a tuangpa pen a Citak a Thumanpa kici hi. Amah in thumanin thu khenin gal a do hi. 12 A mittangte meikuang tawh kibang a, lukhu tampi a khu hi. Amah simloh kuamah dang in a theihloh min khat ama tungah a kigelh hi. 13 Sisan sungah a kidiah puantualpi khat silh a, amah pen, "Pasian' Thu," cihna min tawh a kisam hi. 14 Vantung galkapte a siangtho puanpak hoih tawh kizem uh a, sakol kangte tungah tuangin amah a zui uhhi. 15 Minam dangte a zawhgawpna ding namsau hiam khat a kam sung panin a pusuak hi. Amah in sik ciangkhut tawh minam dangte ukin, a Vanglian Pasian' heh mahmahna tawh leenggah cilna-ah leengtui a sukkhia ding hi. 16 A puan tung leh a phei tungah, "Kumpite' Kumpi, topate' Topa," ci-in a min kigelh hi.
			</verse>
			<verse book="66" chapter="20" verse="4">Tua ciangin tokhom tungah a tu mi pawlkhat ka mu a, tua mite tungah thukhenna ding aana a kipia a hihi. Zeisu thu a genna leh Pasian thu hangin a kithat mite' kha zong ka mu hi. Tua mite in ganhing ahi a, a lim ahi zongin bialo uhhi; a taltang uhah ahi a, a khut tung uhah ahi zongin ganhing ciamtehna neilo uhhi. Amaute hong hingkik uh a, Christ tawh kum tul khat sung ukna aana a neikhawm uhhi. 
			</verse>
			<verse book="66" chapter="22" verse="12">Tua ciangin Zeisu in, "Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.
			</verse>
			<verse book="66" chapter="22" verse="16">"Keimah Zeisu in pawlpite-a' dingin hih thute nang kiangah a hong gen dingin ka vantung mi ka hong sawl hi. Kei pen David' zung leh a suan ahi, zingsol ka hi hi," a hong ci hi. 

			</verse>
		</category>
		<category id="138">
			<verse book="1" chapter="12" verse="14-20">Egypt gam sungah Abram a tun' ciangin Egypt mite in tua nupi a mel hoihsa mahmah uhhi. 15 Faro' uliante in amah a muh uh ciangin Faro' kiangah amah phat uhhi. Faro' inn sungah tua nupi kila hi. 16 Tuanu' hangin amah in Abram limbawl mahmah hi. Amah in tuu, bawngtal, latal, pasal nasem, numei nasem, lanu, leh kalaohte a pia hi. 17 Ahih hangin { Topa } in Abram' zi Sarai' huhau-in Faro leh a innkuanpihte gimna lianpi thuaksak hi. 18 Tua ahih ciangin Faro in Abram samin, "Banghangin hih bangin kei hong bawl na hi hiam? Amah na zi ahihna Banghangin kei kiangah hong genlo na hi hiam? 19 Ka zi dingin amah ka lak theihna dingin, ‘Amah ka sanggamnu hi,’ banghangin hong ci na hi hiam? Tu-in hih lai-ah na zi om hi. Amah la in la pai un," a ci hi. 20 Faro in amah tawh kisai-in a mite tungah thu a pia hi. Amaute in a zi leh ama neih khempeuh tawh lampi-ah a khakhia uhhi.
			</verse>
			<verse book="1" chapter="18" verse="2-8">a khuadaktoh leh, ama mai-ah mi thum na ding hi. Amah in amaute a muh ciangin amaute a dawn dingin puanbuk kong panin va tai a, leilakah kunsukin, 3 "Ka tote aw, nong hehpihna-un na sempa hong kheng kei un. 4 Na nasempa' kiang hong tung khin na hih khit buangun na thahat kikna dingun an tawmkhat ka va lak kikal sungin tui tawmkhat la sakin na khe uh sil unla, sing nuai-ah khawl un; tua khit ciangin paisuak un," a ci hi. Tua ahih ciangin amaute in, "Na cih bangin hong hih in," a ci uhhi. 5, 6 Tua ciangin puanbuk sunga Sarah kiangah Abraham pai mengmeng a, "Annel hoihte lawh thum hong bawl mengmeng in la, meek manin mohin hong bawl in," a ci hi. 7 Abraham zong bawnghon lakah tai-in bawngno a dawng a hoih khat la a, manlang taka a na bawlpah a nasempa tungah a pia hi. 8 Tua ciangin amah in, bawngnawithaukhal, bawngnawi, leh a minsa bawngsa la-in amau' mai-ah a lui hi. Amaute in a nek laitakun sing nuai-ah amau' kiangah amah a ding hi.
			</verse>
			<verse book="1" chapter="19" verse="2">"Ka tote aw, kong thum hi. Na nasempa' inn lamah hong kihei-in hong giak unla, na khete uh sil un. Tua ciangin zingsangin tho baihin na paina ding lam uhah pai pan un," a ci hi. Amaute in, "Hilo hi; khua lakah ka giak ding uhhi," a ci uhhi.
			</verse>
			<verse book="1" chapter="24" verse="18-20">Amah in, "Dawn in, ka topa," a ci hi. Tuanu in a khut tungah a beel niamsuk sakin amah a dawnsak hi. 19 Amah in tua mipa tui a dawnsak khit ciangin, "Na kalaohte in a kham matengun a dawn ding zong tui kong tawisak ding hi," a ci hi. 20 Tua ahih ciangin amah in a tuikuang sungah a tui bungsuk pak a, tuitawi dingin tuikhukah tai-in a kalaohte khempeuh-a' dingin tui a tawi hi.	
			</verse>
			<verse book="1" chapter="24" verse="31">Amah in, "Hong pai in, { Topa' } thupha piakpa aw; banghangin a pua-ah ding na hi hiam? Banghang hiam cihleh inn-ah na omna ding mun ka bawl khin a, kalaohte-a' ding mun zong om hi," a ci hi.
			</verse>
			<verse book="1" chapter="43" verse="31-34">Tua ciangin amah in a mai phiatin hong paikhia hi. Amah ki-ip tawmin, "An hong pia un," a ci hi. 32 Amaute in Joseph amah guakin nesakin, amaute a tuam mahin nesak a, amah tawh a ne Egypt mite in a tuam mahin ne uhhi. Banghang hiam cihleh Egypt mite in Hebrews  mite tawh an nekhawm lo uhhi. Tua banga nekkhawm ding pen Egypt mite-a' dingin a kihhuai a hihi. 33 Ama mai-ah amaute a suakmasa a suah hun tawh kizui leh a moipen a khangnona tawh kizui-in tu uhhi. Lamdangsakna tawh amaute khatlekhat ki-en uhhi. 34 Joseph' sabuai tung panin amau' tanh ciat kipia-in, ahih hangin Benjamin' tanh pen amaute-a' zah nga pha hi. Tua ahih ciangin amaute in an ne tui dawnin amah tawh lungdam uhhi.
			</verse>
			<verse book="1" chapter="47" verse="10-12">Jacob in Faro thupha pia-in tua lai panin a paikhia hi. 11 Tua ciangin Faro' thupiaksa bangin Joseph in leitang a hoihpen, Rameses leitang, Egypt gam sungah neihsa pia-in a pa leh a sanggamte a tengsak hi. 12 Joseph in a pa, a sanggamte, leh a pa' innkuante khempeuh a ne ding zah tawh kizui-in an a pia hi.
			</verse>
			<verse book="2" chapter="2" verse="20">Amah in a tanute kiangah, "Amah koi lai-ah om ahi hiam? Banghangin tua mipa nusia na hi uhhiam? Amah in an hong nek theihna dingin va sam un," a ci hi.
			</verse>
			<verse book="2" chapter="22" verse="21">"Khualmi khatpeuh na bawlsia kei ding uh a, na nengniam kei ding uhhi. Banghang hiam cihleh note zong Egypt leitangah khual mite na hi ngei uhhi.
			</verse>
			<verse book="2" chapter="23" verse="9">"Khualmi na nengniam kei ding uhhi. Khualmi' lungsim na thei uhhi. Banghang hiam cihleh note zong Egypt gamah khualmi na hi ngei uhhi. 	
			</verse>
			<verse book="3" chapter="19" verse="33">"Na gamsung uhah note lakah khualmi khat hong peem leh, ama tungah a manloin na gamta kei ding uhhi.
			</verse>
			<verse book="6" chapter="2" verse="3-6">Tua ciangin Jerikho kumpipa in Rahab kiangah mi sawlin, "Na inn sunga hong tum, na kianga hong tung mite hong paikhiatpih in; bang hang hiam cih leh gam khempeuh a en dingin amaute hong pai uhhi," a ci hi. 4 Ahih hangin Rahab in tua mi nihte la-in na seel khin hi. Tua ahih ciangin amah in, "Hi mah hi, ka kiangah mi hong pai uhhi. Ahih hangin amaute koi pan hong pai uhhiam, cih ka thei kei hi. 5 Kulhkongpi a kikhak ding khuamial ciangin tua mite paikhia uh a, koi-ah pai uhhiam, cih ka thei kei hi. Manlangin amaute delh le uh cin na pha khading uhhi," a ci hi. 6 Ahih hangin amah in innkhum zangah tua mite paipih to-in innkhum zangah a koih ngei bangin a koihsa anthul kungte lakah amaute seel khin hi.
			</verse>
			<verse book="6" chapter="6" verse="17">Khuapi leh a sunga omte khempeuh pen { Topa' } tungah biakna-in kisusia ding hi. Amah in i sawl kamtaite na seel ahih manin numei paktat Rahab leh ama inn sungah amah tawh a omkhawmte khempeuh bek hing ding hi.	
			</verse>
			<verse book="7" chapter="13" verse="15">Manoah in { Topa' } vantung mi kiangah, "Kong thum hi; tawlkhat khawl in la, nang-a' dingin keelno khat hong bawlsak nung," a ci hi.
			</verse>
			<verse book="7" chapter="19" verse="16-21">Tua laitakin puteek khat lo-a a nasepna panin nitak ciangin hong ciah hi. Tuapa pen Efraim mualtung gam pan hi a, amah Gibeah khua-ah a peem hi a, tua khuamite pen Benjamin mite a hihi. 17 Amah khuadak a, khualzinpa, khuapi kongzingah a mu hi. Tua ciangin puteekpa in, "Koi-ah pai ding na hi hiam? Koi panin hong pai na hi hiam?" a ci hi. 18 Amah in, "Keima hong paikhiatna Judah gam Bethlehem khua panin Efraim mualtung gam mongah a pai dingin hong nawk ka hi uhhi. Judah gam Bethlehem-ah ka pai hi. Tu-in ka inn-a a ciah ka hihi. Kuamah in a inn-ah hong tungsak nuamlo hi. 19 Ka late uh-a' dingin buhtu leh gan-an, kei leh na nasemnu leh na nasemte tawh a om tangvalpa-a' dingin anlum leh leenggahzu ka nei uh a, a kisam bangmah omlo hi," a ci hi. 20 Tua ciangin puteekpa in, "Lunghimawh kei in. Na kisapna khempeuh ka en ding hi. Kongzingah giak kei hamtang in," a ci hi. 21 Tua ahih ciangin amah in a inn-ah ciahpihin late gan-an a pia hi. Amaute in a khe uh silin an a ne uhhi. 
			</verse>
			<verse book="9" chapter="30" verse="11-13">Amaute in Egypt mi khat gamlakah mu uh a, David kiangah amah paipih uhhi. Amaute in an pia uh a, amah in ne hi. Amaute in tui dawn ding zong a pia uhhi. 12 Theimoh khat leh leenggahkeu bawk nih zong a pia uhhi. Amah in tuate a nek khit ciangin a tha hong dimkik hi. Banghang hiam cihleh an ahi a, tui ahi zongin sun thum leh zan thum nelo dawnloin om hi. 13 Tua ciangin David in ama kiangah, "Nang kuate na hi hiam? Koi pan na hi hiam?" a ci hi. Amah in, "Kei pen Amalek-te khat' nasem, Egypt mi tangval khat ka hihi. Tuma ni thum lai-in ka ci na ahih manin ka topa in hong nusia hi.
			</verse>
			<verse book="11" chapter="17" verse="10-14">Tua ahih ciangin amah dingin Zarefath-ah a pai hi. Khuapi kulhkongpi a tun' ciangin, meigongnu khat in sing na tom hi. Amah in tuanu samin, "Ka dawn theihna dingin beel khat sungah tui tawm hong paipih in," a ci hi. 11 Tuanu in paipih dingin a kisak laitakin, amah in tuanu samin, "Anlum neu khat hong tawi kawm in," a ci hi. 12 Tua ciangin amah in, "{ Topa } na Pasian a nungta ahih mah bangin emsa bangmah ka nei kei a, beel sungah annel khutdim khat leh um sungah sathau tawmno khat bek om hi. Tu-in keimah leh ka tapa-a' dingin tuate bawlin kote in ka nek theihna dingun singkang nih khawng a tom ka hi a, tua ciangin a si ta ding ka hi uhhi," a ci hi. 13 Tua ciangin Elijah in ama kiangah, "Lunghimawh kei in; pai in la na gensa bangin an hong bawl in. Kei-a' dingin mohneu khat hong bawlsak masa-in kei kiangah hong paipih in la, tua khit ciangin nang leh na tapa-a' ding bawl in. 14 Bang hang hiam cih leh Israel Pasian, { Topa } in hih bangin ci hi: ‘{ Topa } in leitungah guah a zuksak ni matengin beel sunga annel beilo ding a, um sunga sathau zong kiam ngeilo ding hi,’ ci hi," a ci hi.
			</verse>
			<verse book="12" chapter="4" verse="8">Ni khat Shunem-ah Elisha paisuak a, tua lai-ah a hau numei khat tengin tuanu in anne dingin amah a sam hi. Tua ahih ciangin amah in tua lam a nawk peuhpeuh ciangin anne dingin tua lai-ah baang zel hi.
			</verse>
			<verse book="12" chapter="6" verse="19-23">Tua ciangin Elisha in amaute kiangah, "Hih pen a lampi hilo a, hih zong a khuapi hilo hi; hong zui un; na zon' uh mipa kiangah note kong paipih ding hi," a ci hi. Tua ciangin amah in Samaria-ah amaute a paipih hi. 20 Amaute Samaria-ah a lut phetin Elisha in, "{ Topa } aw, amaute in a muh theihna dingun hih mite' mitte hon'sak in," a ci hi. Tua ahih ciangin { Topa } in amau' mitte hon'sak a, tua ciangin amaute in khua mu uhhi. Samaria khua sungah a om ahihna uh thei uhhi. 21 Israel kumpipa in amaute a muh ciangin amah in Elisha kiangah, "Ka pa aw, amaute ka that ding hiam? Amaute ka that ding hiam?" a ci hi. 22 Amah in dawngin, "Amaute na that kei ding hi. Na namsau leh na thal tawh loin galmatin na laksate that ding na hi hiam? Amaute in an ne-in tui a dawn khit ciangin a topa uh kiangah a ciahkik theihna dingun amaute' mai-ah an leh tui lui in," a ci hi. 23 Tua ahih ciangin amah in amaute-a' dingin pawi lianpi khat bawl hi. Amaute in an ne-in tui a dawn khit uh ciangin amaute sawlkhia a, tua ciangin a topa uh kiangah amaute a ciah uhhi. Tua ciangin Israel gam a sim dingin Syria-te hong pai nawnlo uhhi.
			</verse>
			<verse book="16" chapter="5" verse="17">Kiim leh pama minam dangte' kiang pan hong paite banah, nisimin ka sabuai-ah an a ne, thukhente leh Jew mi a kihelin leengla za leh sawmnga bang ka nei den hi.
			</verse>
			<verse book="18" chapter="31" verse="32">Khualzin mi khempeuh ka inn-ah ka tungsak tawntung a, kongzing lakah amaute ka lumsak ngei kei hi.
			</verse>
			<verse book="19" chapter="12" verse="5">{ Topa } in, "Mizawngte a neihsa kihawkkhia a, mi cimawhte thumin tau uh ahih ciangin tu-in dingin, amau' lunggulh, lungmuan'na munah amaute ka koih ding hi," a ci hi.	
			</verse>
			<verse book="20" chapter="9" verse="1-5">Pilna in a inn lam a, a innkhuampi sagih a phut hi. 2 Amah in pawi bawl dingin sa go-in leenggahzu khaih a, annekna ding sabuai a bawl hi. 3 Khuasung munsang khempeuh panin mi a sam dingin a nasem numeite sawl a, 4 "Thu theilote aw, hong pai un," ci-in samsak a, mihaite kiangah, 5 "Hong pai unla, ka an huansa ne-in, ka bawlsa leenggahzu hong dawn un.
			</verse>
			<verse book="20" chapter="19" verse="17">Mizawngte tungah a piate in { Topa' } tungah a pia hi a, { Topa } in a cingin amaute tungah lohkik ding hi.
			</verse>
			<verse book="20" chapter="27" verse="9">Sathau namtui leh paknamtui in lung nuamsak a, lawmte' limbawlna in tha hatsak hi.
			</verse>
			<verse book="20" chapter="31" verse="20">A zawng mite tungah amah cingh mahmah a, a cimawh mite tungah huhna a pia hi.
			</verse>
			<verse book="23" chapter="58" verse="7">Na an uh a gilkialte tawh nekhawm unla, inn neilo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hilo na hi uhhiam?
			</verse>
			<verse book="26" chapter="16" verse="49">Na sanggamnu' mawhna pen: Amah leh a tanute in nek ding tampi nei-in nuamsa mahmahin, daitakin om uh ahih manin amaute kiphasak uh a, a zawng a cimawhte donlo uhhi.
			</verse>
			<verse book="40" chapter="5" verse="16">Midangte in na gamtatna hoihte uh a muh ciangin vantungah a om na Pa uh min a phat theihna dingun mite mai-ah na gamtat hoihna uh khuavak bangin na kilangsak un.
			</verse>
			<verse book="40" chapter="5" verse="43-44">"Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh a hihi. 44 Ahi zongin ke'n note kiangah kong genin-ah: Na galte uh na it unla, no hong bawlsiate-a' dingin thu na ngetsak un.
			</verse>
			<verse book="40" chapter="6" verse="1-3">"Biakna tawh kizomin na hoih khat peuhpeuh na sep uh ciangin mite' phat ding deihna tawh a kilang theithei dingin na sepkhak lohna dingun na kingaihsun un. Tua bangin gamta le uh cin, vantungah a om na Pa uh kiang panin thaman na ngah kei ding uhhi. 2 "Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung leh kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un. 3 Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theihlohna dingun pia unla,
			</verse>
			<verse book="40" chapter="7" verse="12">Tua ahih manin note tungah hong kibawl ding na deih bangun midangte tungah na bawl un. Moses Thukhamte leh kamsangte' thuhilhnate pen hih mah a deihna a hihi.	
			</verse>
			<verse book="40" chapter="9" verse="10">Zeisu in Matthew' inn-ah nitak an a nek laitakin siahdong dangte leh thukham a khial midang tampite in zong Zeisu leh a nungzuite tawh an a nekhawm uhhi.
			</verse>
			<verse book="40" chapter="10" verse="11-15">"Khuapi ahi a, khuaneu ahi zongin khua khat peuhpeuh na tun' uh ciangin tua khuasungah note zin hong tungsak nuam kua om ahi hiam, ci-in zong unla, na muh uh ciangin tuate' inn-ah tungin, tua khua na nusiat mateng uh tua lai mahah omsuak pah un.12 Inn khat peuhpeuhah na lut uh ciangin a mite hopihin thupha na pia un.13Tua na hopihna uh innsunga mite in note hong tun'saknop leh na hopihna thupha uh amaute tungah kip ding a, ahi zongin hong tun'saknop kei uh leh na hopihna thupha uh na dokkik ding uhhi. 14 Inn khat peuhpeuh in ahi a, khua khat peuhpeuh in ahi zongin note hong tun'saknop kei a, na thugen uh hong ngaihnop kei leh tua lai panin paikhia unla, na khe uha leivui bangte sin'khiat un. 15 Thukhen ni ciangin tua khuamite' thuakna sangin Sodom khua leh Gomorrah khuamite' thuakna olzaw lai ding ahihna thu hoihtakin phawk un.
			</verse>
			<verse book="40" chapter="10" verse="40-42">"Na thugen uh a hong sangte in kei' thu a hong sang hi a, kei a hong sangte in kei a hong sawlpa zong a sang ahi uhhi. 41 Pasian' thugen ahihna hangin Pasian' thugen mi a sangte in Pasian' thugente' thaman ngah ding a, mihoih hihna hangin mihoih a sang mite in mihoihte' thaman ngah ding uhhi. 42 Keima nungzui mi a neupen khat nangawn, keima nungzui ahihna hangin tuivot hai khat bek a suahte nangawn in pelloin thaman a ngah ding lamtak phawk un," ci-in a vaikhak hi.
			</verse>
			<verse book="40" chapter="22" verse="2-10">Vantung ki-ukna zia pen a tapa-a' dingin mo pawi a bawl kumpipa' gamtatzia tawh kibang hi. 3 Mo pawi siim dingin a khohsa mite a sam dingin a nasemte sawl a, ahi zongin kuamah pailo hi. 4 Tua ciangin nasem dangte sawl leuleu a, ‘Ka khohsaksa mite kiangah hih bangin va gen un: Ka bawngtalte leh ka bawngno thaute kigo khin a, nitak an a minsa-in a om banah, na khempeuh a mansa-in om khinta hi. Mo pawi an ne dingin hong pai ta un, ci hi, ci-in va gen un,’ a ci hi. 5 Ahi zongin a khohsa mite in na thusimlo uh a, pawlkhat in lo na kuansanin, pawlkhat in a sumbukah na paisanin, 6 adangte in a nasemte manin a na satgawp khit uh ciangin a na that uhhi. 7 Kumpipa zong heh mahmah a, a galkapte kuansakin tua mi thatte a thahsak khit ciangin a khua a haltumsak hi. 8 Tua ciangin a nasemte kiangah, ‘Mo pawi an a baihsa-in om a, ahi zongin ka sap mite a ne dingin a kilawmlo mi a suak uhhi. 9 Tua ahih manin lamlianpi-ah va pai unla, mi na muh zahzah uh hong sam un,’ a ci hi. 10 Nasemte zong lamlianpi-ah va pai uh a, mihoih mi hoihlo ciloin a muh khempeuh uh va kaikhawm uh ahih manin mo pawi bawlna innsung dimin leengla hong om hi.
			</verse>
			<verse book="40" chapter="25" verse="34-36">Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancila kipanin note-a' dingin a kibawlkholsa gamnuam hong luah un. 35 Bang hang hiam cih leh ka gilkial laitakin an nong pia uh a, ka dangtak laitakin tui nong pia uh a, khualmi ka hih laitakin zin nong do uh a, 36 puan neiloin ka om laitakin puan nong guan' uh a, ka cinat laitakin nong veh uh a, ka thongkiat laitakin nong hawh uhhi,’ a ci ding hi.
			</verse>
			<verse book="40" chapter="25" verse="41-43">"Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia un la, Dawimangpa leh a nungzuite-a' dingin a kibawl meikuang tawntung sungah pai un. 42 Bang hang hiam cih leh ka gilkial laitakin an nong pia kei uh a, ka dangtak laitakin tui nong pia kei uh a, 43 khualmi ka hih laitakin zin nong do kei uh a, puan ka neihloh laitakin puan nong guan' kei uh a, ka cinat laitakin nong veh kei uh a, ka thongkiat laitakin nong hawh kei uhhi,’ a ci ding hi.
			</verse>
			<verse book="41" chapter="9" verse="41">Christ pawl na hihna hangun tui hai khat hong suah mi peuhmah in thaman ngah hamtang ding ahihna phawk un," ci-in Zeisu in a gen hi.
			</verse>
			<verse book="42" chapter="7" verse="36">Pharisee mite khat in a inn-ah anne dingin Zeisu sam a, Zeisu zong pai-in anne dingin a tu hi.
			</verse>
			<verse book="42" chapter="10" verse="7">Nasemte in a thaman a ngahding a kilawm ahih mah bangin na zintun'na inn mah uhah omsuak unla, a hong piak peuhpeuh uh na ne un. Na zintun'na inn uh kheel themthum kei un.
			</verse>
			<verse book="42" chapter="10" verse="10">Ahi zongin khua khat peuhpeuhah na lut uh ciangin note hong tun'saknop kei leh a khuasung kongzingah pai unla,
			</verse>
			<verse book="42" chapter="10" verse="31-37">Tua laitakin siampi khat tua lampi tawnin hong paisuk a, amah a muh ciangin lamnawl lam tawnin a paisan hi. 32 Tua ciangin Levi mi khat zong tua mah bangin hong pai a, amah a muh ciangin lamnawl lam tawnin a paisan leuleu hi. 33 Ahi zongin Samaria mi khualzin khat, tua lai mun hong tungin a liampa a muh ciangin hehpihhuaisa a, 34 a kiangah va pai-in a liammate sathau leh leenggahzu a nuhsak khit ciangin a tunsak hi. Tua ciangin a la tungah tuangsak a, zintun' inn khatah paipihin tua lai-ah a khoi hi. 35 A zingsang ciangin zintun' inn neipa kiangah sum peek nih pia a, ‘Hih mipa limtakin na khoi in. Na beina dang khempeuh, kong paikik ciangin kong loh ding hi,’ ci hi. 36 Hih mihing thumte sung panin, a kisuampa-a' dingin a koi pen a vengpa hi dingin na um hiam?" a ci hi. 37 Amah in, "A hehpihpa hi ding hi," a ci hi. Tua ciangin Zeisu in ama kiangah, "Nang zong pai in la, tua bangmahin gamta in," a ci hi.  	
			</verse>
			<verse book="42" chapter="11" verse="5-6">Tua ciangin Zeisu in a nungzuite kiangah, "Note khatpeuh, na lawmte uh khat inn-ah zankim laitakin pai-in, ‘Lawm aw, anlum lum thum khawng hong leitawi sak in.6 Ka lawmte khat zin hong tung a, ka piakding ka nei het kei hi,’ ci le uh cin,
			</verse>
			<verse book="42" chapter="14" verse="12-14">Tua ciangin Zeisu in a innteekpa kiangah, "Sun-an nekna-ah ahi a, nitak-an nekna-ah ahi zongin mi na sap ciangin, na lawmte ahi a, na sanggamte ahi a, na behte ahi a, mihau na vengte ahi zongin sam kei in. Amaute in zong anne ding mahin nang hong samkik ding uh a, hih bangin hong sapna hangin na anvakna thaman a ngahkik na hi ding hi. 13 Tua bangin anvakna pawi na bawl ciangin mizawngte, khezawte, khebaite, leh mittawte sam in. 14 Amaute in nang hong thukkik zolo ding uh ahih manin nang-a' dingin a lungdamhuai hong hi ding hi. Banghang hiam cihleh sihna panin mihoihte a thawhkik hun ciangin Pasian in nang tungah hong thukkik ding hi," a ci hi.
			</verse>
			<verse book="42" chapter="19" verse="5-6">Zeisu, tua mun a tun' ciangin khuadak to-in ama kiangah, "Zakkhias aw, manlangin hong kumsuk in. Na inn-ah tuzan kong taam ding hi," a ci hi. 6 Tua ahih manin Zakkhias zong hong kum mengmeng a, lungdam mahmahin a inn-ah Zeisu a tungsak hi. 
			</verse>
			<verse book="42" chapter="24" verse="29">ahi zongin amaute gel in kho-in, "Tu-in nitak lam hita a, ni tum dektak ahih manin ko tawh hong tamkhawm in," a ci uhhi. Tua ahih manin Zeisu zong amaute tawh a tam hi.	
			</verse>
			<verse book="43" chapter="2" verse="7-10">Zeisu in nasemte kiangah, "Tua thambelpite sungah tui a dimin koih un," ci-in a sawl mah bangin a dim sitsetin tui a koih uhhi. 8 Tua ciangin Zeisu in, "Tu-in tui pawlkhat suak un la, zuphungpa kiangah va paipih un," a ci hi. Amaute in zong tua mah bangin a va paipih uhhi. 9 Zuphungpa in leenggahzu a suak tui a ciap ciangin, (tui a sung nasemte in a theih hangin) koi panin kingah ahi hiam, ci-in theilo ahih manin zinei tangvalpa samin, 10 "Midangte in leenggahzu khumte hawm masakin nei uh a, mite in a khamgawp khit uh ciangin a ngeinate hawm pan uhhi. Ahi zongin nangmah in a khum pen teng tudong na sitlai hi," a ci hi.	
			</verse>
			<verse book="43" chapter="12" verse="2">Amaute in nitak an na vak uh a, Lazaras ahih leh Zeisu tawh an ne-in tukhawmin, Martha pen anpia-in a manlah hi.
			</verse>
			<verse book="43" chapter="21" verse="12">Tua ciangin Zeisu in amaute kiangah, "Hong pai un; zing an ne ni," a ci hi. Amah pen Topa ahih lamtak thei uh ahih manin, "Nang kua na hi hiam?" ci-in a nungzuite khat beek in dong ngamlo uhhi.
			</verse>
			<verse book="44" chapter="2" verse="46">Nisimin biakinn-ah kikhawm uh a, a innte uhah an nekhawmin, lungdamna leh kiniamkhiatna tawh a ne ciat uhhi.
			</verse>
			<verse book="44" chapter="10" verse="6">Tua mipa pen, tuipi gei-a teng savunnim nasepin a nei Simon's inn-ah zin tungin a om ahi hi," a ci hi.
			</verse>
			<verse book="44" chapter="10" verse="10">Peter a gil kialin an duh mahmah hi. A zinte in an a huanhuan laitakin Peter in maang a mu hi.
			</verse>
			<verse book="44" chapter="16" verse="14-15">Tua ka thuhilhna uh a za mite lakah Thiatira khuami, a manpha mahmah puansan a zuak, Lydia kici numei khat a om hi. Tuanu pen Pasian a bia numei khat hi a, Paul' thugente a sangthei dingin Pasian in a lungsim a hon'sak hi. 15 Amah leh a innsunga om mi khempeuh tui kiphum uh a, "Topa thu a um mi taktak hi, ci-in na hong ngaihsut nak uh leh hong pai unla, ka inn-ah hong tung un," ci-in hong samin a hong zol hi.
			</verse>
			<verse book="44" chapter="16" verse="34">Tua ciangin a inn-ah amaute ciahpihin an a pia hi. Tu-in Pasian thu um uh ahih manin amah-a kipan a innkuanpih khempeuh a lungdam mahmah uhhi.
			</verse>
			<verse book="44" chapter="21" verse="8">A zingciangin ding leuleu-in Sisaria khua ka tung uh a, Pasian thu a hilh Philip' inn-ah tungin tua lai-ah ka taam uhhi. Tuapa pen Jerusalem khua-a a kiteel mi sagihte sungah a kihel a hihi.
			</verse>
			<verse book="44" chapter="28" verse="2">Tua lai-a teng mite ko tungah hong nuam mahmah uhhi. Guahzu-in khua dam mahmah ahih manin meiphualpi hong cihsak uh a, limtakin zin hong do uhhi.
			</verse>
			<verse book="44" chapter="28" verse="7">Tua lai panin a gamlalo mun khatah tua tuikulh hausapa Publias' lo a om hi. Amah in limtakin kote zin hong do a, ni thum sung ama zinin ka om uhhi.
			</verse>
			<verse book="45" chapter="12" verse="13">Na Christianpihte uh a kisapna bangin na neihsate uh na hawm unla, zin leh leengla do a siam mite na hita un. 
			</verse>
			<verse book="45" chapter="12" verse="20">Tua ahih ciangin Laisiangtho sungah, "Na galte uh a gil a kial leh an na pia un. A dang a taak leh tui na pia un. Tua bangin na gamtat uh leh amaute' maizumna dingin a bawl na hi uhhi," ci-in a kigelh bangin gamtazaw un.
			</verse>
			<verse book="45" chapter="13" verse="8-10">Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin a hihi. 9 Thukham sungah, "Nulepa mawhna bawl kei in, mi that kei in, guta kei in, hazatna lungsim nei kei in," cihna leh adang khempeuhte pen, "Nang na ki-it bangin na vengte na it in," cihna thu in huam khinmang hi. 10 Midangte a it mi peuhmah in amaute tungah siatna bawl hetlo ahih manin itna i neih ciangin Thukham buppi a zui khinta ihi hi.
			</verse>
			<verse book="45" chapter="15" verse="5-7">Note in lungsim kikhatin i Topa Zeisu Christ' Pa ahi Pasian na phatkhawm theihna dingun Pasian in thuakzawhna leh thahatna hong pia hen la, Zeisu Christ deihna bangin gamta-in khatlekhat kithutuak takin hong omsak ta hen. 6, 7 Tua ahih ciangin Christ in note hong san' mah bangin midangte in Pasian a phattheihna dingun note khatlekhat na kisang un.
			</verse>
			<verse book="45" chapter="16" verse="2">Amah pen keimah-a kipan mi tampi-a' dingin lawm hoih mahmah khat ahih manin, Pasian' mite in a hih dingin a kilawm ahih mah bangin Topa' thu sungah mihoihin na sang unla, note' huhding a kisapna khempeuhah hoihtakin na huh un.
			</verse>
			<verse book="45" chapter="16" verse="23">Keima zintun'napa leh pawlpite' kikhopna inn neipa zong ahi Gaias in zong hong hopih hi. Ka omna khuapi sumkempa Erastas leh i Christian sanggam Kuartas in zong hong hopih uhhi.
			</verse>
			<verse book="45" chapter="16" verse="13">Topa' nasepna sungah a kikhai mahmah Rufas, leh ta bangin kei a hong bawl tawntung ama nu zong na hopih sak un.
			</verse>
			<verse book="47" chapter="12" verse="18">Note kiangah Titus a hong paina ding ka hahsawl a, amah tawh a kithuah dingin thu upna sungah ka sanggampa uh zong ka hong paisak hi. Titus in nuamtaksa-in note tungah bang hong ngen zenzen ahi hiam? Kote in lungsim kibangin na semin ka kalsuanna zia uh zong a kibang hilo ahi hiam? 	
			</verse>
			<verse book="48" chapter="4" verse="14">Ka pumpi cidam lohna pen note-a' dingin thu haksapi hinapi-in kei na hong simmawhbawl tuan kei uh a, zong na hong nolh tuan kei uhhi. Vantung panin a hong pai vantung mi zin do bang, leh Christ Zeisu mahmah zin a do bangin na hong limbawl uhhi.
			</verse>
			<verse book="48" chapter="5" verse="13-14">Sanggamte aw, note ahih leh a suakta mi ahi dingin Pasian in a hong sap a hihi. Ahi zongin tua suahtakna pen na pumpi uh ut bangbangin gamtat theihna dingin paulam zon'na-in nei kei unla, itna tawh khatlekhat kikhualna-in zangzaw un. 14 Banghang hiam cihleh Thukham khempeuh thu khatin kigawm thei a, "Nangmah na ki-it bangin na vengte na it in," cihna tawh kilomlak thei hi.
			</verse>
			<verse book="48" chapter="5" verse="22">Ahi zongin Khasiangtho' sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna,
			</verse>
			<verse book="48" chapter="6" verse="10">Tua ahih ciangin hunhoih i ngah simin midangte tungah a hoihin i gamta ding a, a diakdiakin thu upna sungah i innkuanpihte khempeuh tungah i hoih gamtatding i phawk ding hi.
			</verse>
			<verse book="49" chapter="2" verse="10">Eite a hong bawlpa pen Pasian hi a, Zeisu Christ tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite' omzia dingin a na ngaihsut kholhsa a hihi.
			</verse>
			<verse book="49" chapter="4" verse="32">khatlekhat kihehpihin, lungsim neem tawh na kihozaw unla, Christ' hangin Pasian in note' mawhna hong maisak mah bangin khatlekhat na mawhna uh na kimaisak ta un. 
			</verse>
			<verse book="49" chapter="6" verse="7">Mihingte' na a sem bang lelin kingaihsun loin Topa' na a sem bangin kingaihsun unla, thanopna tawh sem un.
			</verse>
			<verse book="50" chapter="2" verse="14-15">Na khempeuh phunlo, thu nialloin sem un. 15 Tua hi leh a lungsim kawi, a hoihlo leitung mite lakah paubaan'na a neilo a siangtho, Pasian' tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uhhi.
			</verse>
			<verse book="51" chapter="3" verse="23-24">Mite' nasem bangin kingaihsun loin, Pasian' nasem bangin kingaihsun unla, na sep peuhpeuh uh lungsim takpi tawh lawpin sem un. 24 Topa in note tungah thaman a hong piakding lamtak phawk gige un. Tua bangin na sepna uhah Christ Topa' na a semsem na hi uhhi.
			</verse>
			<verse book="52" chapter="1" verse="9">Note kiangah ka hong pai lai-un kote na hong limbawlna thu uh, leh a nungta a man Pasian' thu zui-in a bia ding,
			</verse>
			<verse book="54" chapter="3" verse="2">Tua ahih manin siate pen paubaan'na a neilo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin leh leengla do a siam mi, thuhilh a siam mi,
			</verse>
			<verse book="54" chapter="5" verse="10">Tua banah a gamtat hoihna a kitheite, a tate hoihtakin a khan'suahsate, a inn-ah zin leh leengla do a siam mite, kiniamkhiatin Pasian' mite' khe a silsakte, a lungkham mite a huhte, leh thu khempeuhah a hoih gamtat mite hi lai ding uhhi. 
			</verse>
			<verse book="56" chapter="1" verse="7-8">Pawlpi siate pen Pasian' nasem ahih manin paubaan'na a omlo, a kiphasaklo, zukham thei mi a hilo, a ngongtatlo, a huaihamlo, 8 zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, leh a kisekzo mi hi ding uhhi. 
			</verse>
			<verse book="58" chapter="13" verse="1-2">Pawlpi siate pen Pasian' nasem ahih manin paubaan'na a omlo, a kiphasaklo, zukham thei mi a hilo, a ngongtatlo, a huaihamlo, 2 Khualmite hoihtakin zin na do ding uh na phawk un. Mi pawlkhat in vantung mite zindo ahihlam a phawklopi-in a do na hi gige uhhi. 
			</verse>
			<verse book="58" chapter="13" verse="16">Khatlekhat tungah thuhoih kibawlin na kihuh ding uh mangngilh kei un. Hihbang gamtatnate pen Pasian a lungkimsak thei biakna a hihi.
			</verse>
			<verse book="59" chapter="2" verse="25">Numei paktat Rahab zong tua bangmah a hihi. Israel mi thukante hoihtakin zin na do-in, lampi dangah ciahsakin na suaktasak a, ama nasepna hangin Pasian tawh kipawl theihna a ngah a hihi.
			</verse>
			<verse book="60" chapter="4" verse="9">Khatlekhat maitaii takin zinleleeng na kido un. 
			</verse>
			<verse book="64" chapter="1" verse="5-8">Ka hong it lawm Gaias aw, na theih ngeiloh hinapi-in i Christian mipihte lungsim takpi tawh na na huh hi. 6 Amaute na limbawlna thu, hih lai-a pawlpite kiangah hong gen uhhi. I biak Pasian' deihna tawh kituakin a khualzinna uh nuamtakin a zoptheihna dingun na huh in. 7 Amaute pen Pasian' nasem dingin a khualzin khia uhhi a, thu umlo mite tung panin bangmah huhna ngahlo uhhi. 8 Tua ahih manin Pasian thuman nasepna-ah nasem khawm mite ihih theihna dingin ei Christian-te in hihbang mite i huh ding a hihi.

			</verse>
		</category>
		<category id="139">
			<verse book="1" chapter="9" verse="20-26">Noah pen lo kho masapa hi a, amah in leenggui lo khat a bawl hi. 21 Amah in leenggahzu ne-in kham a, a puanbuk sungah bangmah silh loin a lum hi. 22Kanaan' pa Ham in a pa guaktangin a omna mu a, a pualama om a sanggam nihte kiangah a gen hi. 23 Tua ciangin Shem leh Jafeth in puan khat la-in amaute gel' liangko tuakah baang uh a, a nung leh lamun pai-in a pa uh' guaktang omna a khuh uhhi. Amaute in maingat lo uh ahih manin a pa uh guaktang omna mulo uhhi. 24 Noah a zukhamna panin a pilvan' ciangin ama tungah a tapa Ham' gamtatna thei a,25 amah in, "Kanaan in samsiatna ngah ta hen la, a sanggamte' sila hi ta hen. 26 { Topa } ka Pasian in Shem thupha pia hen la, Kanaan, ama sila hisak hen.
			</verse>
			<verse book="1" chapter="14" verse="18">Tua ciangin Jerusalem kumpipa Melkhizedek in an leh leenggahzu hong pusuah hi. Amah pen Sang Pen Pasian' siampi zong a hihi.
			</verse>
			<verse book="1" chapter="19" verse="31-36">A u pen in a nau tungah, "I pa lah teek ta a, leitung ngeina bangin eite hong luppih ding pasal khat zong omlo hi. 32 Hong pai in; i pa leenggahzu khamsak ni; i pa tawh suanlekhak i kizopsak theihna dingin amah tawh lumkhawm ni," a ci hi. 33 Tua ahih ciangin amaute in tua nitakin a pa uh leenggahzu khamsak uhhi. A unu pai-in a pa tawh lum hi. A tanu a luplam hita leh a thawhlam hita leh amah in phawklo hi. 34 A zingciangin a u in a nau tungah, "En in, zan zanin i pa tawh ka lum hi. Tu nitakin zong amah leenggahzu khamsak leuleu ni. Tua ciangin nang pai in la, i pa tawh suanlekhak i kizopsak theihna dingin amah tawh lumkhawm in," a ci hi. 35 Tua ahih ciangin amaute in tua nitakin zong a pa uh leenggahzu khamsak uhhi. A nau pai-in amah tawh lum hi. A tanu a luplam hita leh a thawhlam hita leh amah in phawklo hi. 36 Tua ahih ciangin Lot' tanute gel in a pa uh tawh naupaii uhhi.  
			</verse>
			<verse book="1" chapter="27" verse="25">Tua ciangin amah in, "Ka tapa nangma sa matsa ne-in thupha kong piak theihna dingin ka kiangah hong paipih in," a ci hi. Tua ahih ciangin amah in a kiangah paipih a, amah in a ne hi. Amah in leenggahzu paipihin, amah in a dawn hi.	 
			</verse>
			<verse book="1" chapter="27" verse="28">Pasian in na tungah vantung daitui hong pia hen la, na lote hoihsak ta hen. An leh leenggahzu tampi hong pia ta hen.
			</verse>
			<verse book="3" chapter="10" verse="8-10">{ Topa } in Aaron kiangah, 9 "Nang hita leh na tapate hita leh kikhopna bukah na pai uh ciangin leenggahzu hita leh khamtheih zu hita leh ne kei un. Na nek uh leh na si ding uhhi. Tua pen na suan na khakte uh tungah khang tawntungin ngeina kip khat hi ding hi.10Note in a siangtho leh a mawkmawk, leh a nin leh a siang na khen ding uhhi. 
			</verse>
			<verse book="4" chapter="6" verse="3">leenggahzu leh khamtheihzu nelo ding hi. Leenggahzu leh khamtheihzu pan a kibawl tuithuk dawnlo ding a, leenggahtui khat peuhpeuh dawnloin, leenggah a hing hita leh a keu hita leh nelo ding hi.
			</verse>
			<verse book="4" chapter="18" verse="12">"Sathau limci pen khempeuh, leh leenggahzu leh an a limci pen khempeuh, { Topa' } tungah amau' piak anpalte, note' tungah kong pia hi.
			</verse>
			<verse book="4" chapter="28" verse="7">Leenggahzu tawh a biakna pen tuuno khat ciangin hai khat hi ding hi. { Topa' } tungah leenggahzucil tawh biakna pen siangtho munah na sung ding uhhi.
			</verse>
			<verse book="5" chapter="7" verse="13">Amah in note hong itin, tampi hong phasak ding hi. Amah in note tungah piak dingin na pu na pate uh tungah a ciam gam sungah note' suanlekhakte leh na gamsung panun a piangte, na an uh leh na leenggahzu uh leh na sathau uh, leh na ganhingte uh pungsakin, na tuulekeelno honte uh zong thupha pia ding hi.
			</verse>
			<verse book="5" chapter="14" verse="26">na deih peuhpeuh uh bawng ahi a, tuu ahi a, leenggahzu ahi a, khamtheihzu ahi zongin, na duh peuhpeuh uh leina-in a sum na zang ding uhhi. { Topa } na Pasian uh mai tua lai munah na ne ding uh a, note leh na innkuanpihte uh na lungdam ding uhhi.
			</verse>
			<verse book="5" chapter="21" verse="20">amaute in a khuapi upate kiangah, ‘Hih ka tapa uh lungkhauhin hong langpang thei a, amah in ka thu uh hong manglo a, an hai, zu hai bek ahi hi,’ ci ding uhhi.
			</verse>
			<verse book="5" chapter="29" verse="6">{ Topa } pen na Pasian uh ahihna na theihna dingun nek ding anlum, leh dawn ding leenggahzu ahi a, khamtheih zu ahi zongin na ne nai kei uh a, ahi zongin na kisapna teng uh hong pia hi.
			</verse>
			<verse book="5" chapter="32" verse="14">Bawnghon panin bawngnawi thaukhal, tuuhon panin tuunawi, tuunote leh tuutalte' thau tawh, Bashan bawnghonte leh keelte, mangbuh hoihpente tawh leenggahtui san na dawn uhhi.
			</verse>
			<verse book="5" chapter="32" verse="33">Amau' leenggahzu pen gulpi gu leh a gupha gul gunei gu tawh kibang hi. 
			</verse>
			<verse book="7" chapter="9" verse="13">Ahih hangin leenggui in amaute kiangah, ‘Keimah in pasian-te leh mite a lungnuamsak ka leenggahzu nusia-in singkungte a uk dingin hong pai ding ka hi hiam?’ ci hi.
			</verse>
			<verse book="7" chapter="13" verse="4">Tua ahih ciangin kidawm in la, leenggahzu ahi a, khamtheihzu ahi zongin neloin, a nin bangmah ne kei in.
			</verse>
			<verse book="7" chapter="13" verse="7">Ahih hangin amah in kei kiangah, ‘En in, nang gai-in tapa khat na nei ding hi. Tua ahih ciangin leenggahzu ahi a, khamtheihzu ahi zongin ne kei in la, a nin bangmah ne kei in. Banghang hiam cihleh naupang pen a suaha kipan a sih dong Pasian' tungah Nazir mi hi ding hi,’ hong ci hi," a ci hi.
			</verse>
			<verse book="7" chapter="13" verse="14">Amah in leenggui pana piang peuhmah ne theilo ding a, leenggahzu ahi a, khamtheihzu ahi zongin ne theiloin, a nin na khat peuhpeuh ne theilo ding hi; amah ka thupiak khempeuh tang hen," a ci hi.
			</verse>
			<verse book="9" chapter="1" verse="14-15">Tua ahih ciangin Eli in ama kiangah, "Bang tanvei zu kham ding na hi hiam? Na leenggahzu nek khawl in," a ci hi. 15 Ahih hangin Hannah in dawngin, "Hilo hi, ka topa aw; kei pen nakpi takin a lungkham numei ka hihi. Leenggahzu ahi a, khamtheihzu ahi zongin ka ne kei a, { Topa' } mai-ah ka lungsim a sungkhia ka hihi.
			</verse>
			<verse book="9" chapter="25" verse="36-38">Tua ciangin Nabal kiangah Abigail hong tungkik hi. Kumpipa' pawi tawh kibangin amah in a inn sungah pawi na kham hi. Nabal lungnuam mahmah hi. Banghang hiam cihleh amah in zu kham mahmah hi. Tua ahih ciangin zingsang khuavak mateng ama kiangah bangmah gen peuhmahlo hi. 37 Zingsang ciang, Nabal' zukhamna a ven' ciangin a zi in ama kiangah hih thute gen a, thakhatin a lungtang si-in amah suangtum bang hi. 38 Tua khit ni sawm bang ciangin { Topa } in Nabal vat a, amah a si ta hi.
			</verse>
			<verse book="10" chapter="11" verse="13">David in amah samin ama omna-ah zu leh an nesak a, amah zu khamsak hi. A nitak ciangin amah a lum dingin a topa' nasemte tawh paikhia a, ahih hangin ama inn-ah ciahsuk tuanlo hi.
			</verse>
			<verse book="10" chapter="13" verse="28">Tua ciangin Absalom in a nasemte thu pia a, "Ammon in zu a kham hun phawk unla, note kiangah, ‘Ammon sat un,’ kong cih ciangin amah that un. Lau kei un; note thu hong pia khin hilo ka hi hiam? Hang unla, thahat un," a ci hi. 
			</verse>
			<verse book="11" chapter="16" verse="8-10">Judah kumpi Asa' kum sawmnihlegukna kumin Baasha' tapa Elah in Tirzah panin Israel tungah uk ding kipan a, kum nih sung uk hi. 9 Ahih hangin ama leengte alang a ukpa ama nasem Zimri in amah sawmsim hi. Tirzah-a kumpi innsung a ukpa Arza' inn-ah zukhamin Tirzah-ah a om laitak, 10 Judah kumpi Asa' kum sawmnihlesagihna kumin Zimri hong pai-in Elah sattukin that a, ama tangin a uk hi.
			</verse>
			<verse book="11" chapter="20" verse="12">Bukte sungah kumpite tawh zu ne-in Benhadad a om laitakin hih thu a zak ciangin amah in a mite kiangah, "Pan'mun la un," a ci hi. Tua ciangin amaute in khuapi a simgawp dingin pan'mun a la uhhi. 
			</verse>
			<verse book="11" chapter="20" verse="16">Tua ciangin Benhadad, bukte sungah amah a huh kumpi sawmthumlenihte tawh zukhamin a om laitak sun hunin amaute kuankhia uhhi.  
			</verse>
			<verse book="17" chapter="1" verse="7-10">Kham hai nam tuamtuamte tawh zu kihawm a, kumpipa' hauhna tawh kituakin deihdeihin zu kizang hi. 8 Tua lai-ah zu nekna zia pen kihah piak cih omlo hi; banghang hiam cihleh mi khempeuh in amau' duh zahzah bek a neksakna ding uh kumpipa in a nuai-a a uliante thu pia hi. 9 Tua banah Kumpinu Vashti in zong numeite-a' dingin Kumpipa Ahasueras' innsung mahah pawi khat a bawl hi.10 A ni sagih ni, zunekna hangin a lung a nop ciangin kumpipa in ama na a sem innsungmang sagihte Mehuman, Biztha, Harbona, Bigtha, Abagtha, Zethar, leh Karkas-te sam a, mite leh uliante mai-ah Kumpinu Vashti a melhoihna a lahtheihna dingin a kumpi lukhu khusa-in ama kiangah a paipihna dingun a sawl hi; banghang hiam cihleh tuanu a mel a hoih takpi mah a hihi.  
			</verse>
			<verse book="18" chapter="1" verse="18-19">Amah in a thugen a khit ma-in kamtai dang khat hong tung leuleu a, "Na tapate leh na tanute a u pen uh inn-ah an ne zu ne-in om uhhi. 19 Tua laitakin sehnel gam panin huihpi pingpei hong nungin a inn mutpai-in na tate denglum hi. Nang kiangah hih thu a hong ko thei dingin kei bek kong suakta hi," a ci hi.
			</verse>
			<verse book="19" chapter="75" verse="8">Banghang hiam cihleh { Topa' } khutsungah leenggahzu a phuan, a kihelkim ngiingei hai khat om a, amah in tua sung panin hong bungkhia ding a, leitung migilo khempeuh in a tawdat dong takin a liaktum ding uhhi.
			</verse>
			<verse book="19" chapter="104" verse="14-15">Nangmah in ganhingte-a' dingin lopa, mihing in leilak panin an a ngah theihna dingin a khawh ding ankungte, 15 mihing lungsim a nuamsak ding leenggahzu, mihing maitang a zolsak ding sathau, mihing lungsim a hatsak ding an na piangsak hi.
			</verse>
			<verse book="20" chapter="3" verse="10">Tua hi leh na ansalte an tawh kidim ding a, beel dimletin leenggahzu na nei ding hi.
			</verse>
			<verse book="20" chapter="9" verse="2">Amah in pawi bawl dingin sa go-in leenggahzu khaih a, annekna ding sabuai a bawl hi.
			</verse>
			<verse book="20" chapter="20" verse="1">Leenggahzu in mi kamtam sakin khamtheihzu in mi kitawngsak a, zukhamna pen haina a hihi.
			</verse>
			<verse book="20" chapter="21" verse="17">A noptat nuamte zawng uh a, zu ne-in sathau namtui a nilhte haulo uhhi. 
			</verse>
			<verse book="20" chapter="23" verse="19-21">Ka ta aw, ka thu ngai in la, mipil suak in; lampi man zuih ding ngaihsutpi-in nei in. 20 Zu nenete tawh kikhawl kei in la, a uisante tawh kithuahkha kei in. 21 Zu nenete leh a uisante zawng ding uh a, a ne beka nitumte in puansia bek silhzo ding hi.
			</verse>
			<verse book="20" chapter="23" verse="29-35">Kuate in gal nei a, kuate in dahna thuak hiam? Thu omlopi-in kuate liam a, thu omlopi-in kuate a mit san gega hiam? 30 Zu ne-a a tut khote zu a nenete a hihi. 31 Hai sungah a phuan seuhseuh gawl sungah a tumsuk hithit thei leenggahzu san etin nei kei in. 32 A tawpna-ah gulpi bangin nang hong tu ding a, gul gunei in a tuk na bang ding hi. 33 Na mitah na lamdangdang hong suak ding a, hoihtakin na pau thei nawn kei ding hi. 34 Tuipi tungah a lum tawh na kibang ding a, a suk awn a to awn teembaw dawna tuang tawh na kibang ding hi. 35 "Hong vuak hangun ka liam kei a, hong sat hangun ka phawk kei hi. Ka pilvang ciangin zu ka ne kik ding hi," na ci ding hi.
			</verse>
			<verse book="20" chapter="31" verse="4-7">Lemuel aw, ka thugen hong ngai in. Kumpite in zu nek huailo a, mi ukte in khamtheihzu a duh ding hilo hi. 5 Zu ne le uh, thukham mangngilh uh a, thukham hei-in mizawngte gim pia khathei uhhi. 6 A si dekdekte, khamtheihzu pia in la, a lungkham mahmahte, leenggahzu pia in. 7 Amaute nesak lecin a zawn'na uh mangngilhin, a lungkhamna uh phawk nawnlo ding uhhi.   
			</verse>
			<verse book="21" chapter="2" verse="3">Mihingte in leitungah tomno a nuntak sungin bangci om leh hoih ding ahi hiam, cih ka muh theihna dingin pilna ka deihna mah tawh, zunekna tawh ka lung nuamsakin, ka utut sep ding ka hanciam hi.
			</verse>
			<verse book="21" chapter="8" verse="15">Tua ahih ciangin mihing in hih leitungah nuam a sak theih ding adang omlo ahih manin an ne tui dawnin nuamsa-in a om ding bek a hihi. Pasian in hih leitungah nuntak a piak sungteng a sep thaman a ngah theih ding hih bek om hi.
			</verse>
			<verse book="21" chapter="9" verse="7">An ne-in lungdam in la, zu ne-in lungnuam in. Na gamtatna peuhpeuh Pasian in hoih a sa hi.
			</verse>
			<verse book="21" chapter="10" verse="17">A kumpipa in lungsim khentatna nei thei a, a makaite in annek tuidawn a hun thei a, amau ki-uk thei-in zu a khamlo makai a nei, gam khat peuhpeuh a hampha gam a hihi. 
			</verse>
			<verse book="23" chapter="1" verse="22">Jerusalem khuapi aw, nguntang na bang ngei a, tu-in ahih leh ngunek na suakta hi. Leenggahzu limci na bang ngei a, tu-in ahih leh tui mawkmawk na bangta hi.
			</verse>
			<verse book="23" chapter="5" verse="11-12">Zingsang tungin tho-in, khamtheihzu delhin, leenggahzu in amaute a satsak pialpual matengin nitakin a tutkho mite in gimna ngah ta hen! 12 Amaute in a pawi sung uhah laia lasakna leh harp lasakna, khuang, tamngai, leh leenggahzu, tampi a nei uhhi. Ahih hangin amaute in { Topa}' sepnate donlo uh a, a khut tawh a bawlte zong mulo uhhi.
			</verse>
			<verse book="23" chapter="5" verse="22-23">Leenggahzu tampi a dawnte, khamtheih zunek a hatte, 23 mimawhte sumgolh tawh khah a, midikte a mawhsakte in gimna ngah ta hen!
			</verse>
			<verse book="23" chapter="19" verse="14">{ Topa } in amaute' lungsim kitukalhsak khinzo hi. Zukhampa ama luak lakah a puk bangin Egypt gam mite' hihna khempeuh khialin hoimang khin hi.
			</verse>
			<verse book="23" chapter="22" verse="12-13">Tua ni ciangin Vanglian Topa { Pasian } in kahna leh thumna, sam mettolna leh puanhampi silhna a zang dingin thu hong pia hi. 13 Ahih hangin note in lungdamna leh kipahna, bawngtalte leh tuute gawhna, sa nekna leh leenggahzu nekna na nei zawsop uh a, "Zingciangin si ding ihih ciangin nene-in dawndawn ni," na ci zawsop uhhi.
			</verse>
			<verse book="23" chapter="24" verse="9">Zu phungah lungdama lasakna om nawnlo a, zu khempeuh kisia-in khagawp ta hi.
			</verse>
			<verse book="23" chapter="25" verse="6">Vanglian { Topa } in hih mual tungah mi khempeuh-a' dingin anlim nekna pawi, a ciil mahmah leenggahzu nekna pawi, guhngek tawh a kidim an nekna, a siangtho leenggahzu ciil nekna pawi bawl ding hi.
			</verse>
			<verse book="23" chapter="27" verse="2">Tua ni ciangin, "A deihhuai leenggah lo thu la-in sa un!
			</verse>
			<verse book="23" chapter="28" verse="1">Israel Kumpi gam in siatna a thuak ding hita hi. Zu a kham, a gam makaite' lu tungah a om pak tawh a kibawl Kumpi lukhu bangin a minthan'na maimangta hi. A lutang uh paknamtui kinuh napi-in zukhamin tukmangkhin uhhi.  
			</verse>
			<verse book="23" chapter="28" verse="7-8">Hih mite zong leenggahzu tawh hoi-in khamtheihzu tawh awn uhhi. Siampite leh kamsangte nangawn zukhamin hoi uhhi. Kamsangte in zu kham lua uh ahih manin Pasian' muhsak mangmuhnate thei theilo uh a, siampite in zong zu kham lua uh ahih manin a thukhen dingte uh khen theilo uhhi. 8 Banghang hiam cihleh sabuai tung khempeuh a luak uh tawh kidim a, a nitlohna mun omlo hi.
			</verse>
			<verse book="23" chapter="29" verse="9">Lamdang kisasak unla lamdang a sa hi un! Kimittawsak unla a mittaw hi un! Leenggahzu a dawn lopi-in a zukham hi unla, khamtheihzu a ne lopi-in hoi un! 
			</verse>
			<verse book="23" chapter="49" verse="26">Nang hong nengniam mite pen amau' satak mah ka nesak ding a, zukham bangin amau' si mah a kham ding uhhi. Tua ciangin kei pen Jacob' Vanglian Pa, nang hong Tankhiapa, nang hong Hon { Topa } ka hihna mi khempeuh in hong thei ding uhhi," a ci hi.
			</verse>
			<verse book="23" chapter="55" verse="1">A dangtak mi peuhmah tui phualah hong pai un. An neilote aw, hong pai unla hong ne un! Hong pai un; a man ding bangmah piak kulloin leenggahzu leh bawngnawi na duh zahzah uh hong ne un.
			</verse>
			<verse book="23" chapter="56" verse="9-12">Lo sungah a om ganhing khempeuhte, gamlakah a om ganhing khempeuhte aw, a netum dingin hong pai un. 10 Amau' galvilte a mit uh taw a, amaute khempeuh in bangmah theilo uhhi. Amaute khempeuh ui ham theilo inncing tawh kibang uh a, amaute in tawng theilo uhhi. Mot paupau, lumlum, lususu-in om ding bek nuam a sa uhhi. 11 Uite in nakpi takin duh uh a, kham hun cih nei ngeilo uhhi. Tuucingte in zong thutheihna neilo uhhi. Amaute khempeuh amau tum ciatin gamta uh a, a vekpi-un amau' phattuamna ding bek a zong ciat uhhi. 12 Amaute in, "Hong pai un, leenggahzu nene ni; khamtheihzu dawndawn ni. Zingciangin zong tuni sangin nuamzaw lai ding hi," a ci uhhi. 
			</verse>
			<verse book="23" chapter="62" verse="8">{ Topa } in limtakin thuciamna bawl khinzo a, a vangliatna tawh tungsak ding hi. "Na galte' an dingin na ante ka piakik nawn kei ding a, nangma sepsa leenggahzu gamdang mite in dawn nawnlo ding hi.  
			</verse>
			<verse book="23" chapter="65" verse="8">{ Topa } in hih bangin ci hi: "Leenggahzu pen leenggah bom panin kingah a, mite in, ‘Tuate kimang thei ding ahih ciangin susia kei un,’ a cih mah bangun kei zong a minam bupun susia loin, keima na hong semte ka suaktasak ding hi.
			</verse>
			<verse book="23" chapter="65" verse="11">"Ahih hangin kei a hong nusia, ka mual siangtho a mangngilh, Gad pasian-a' dingin sabuai phahin, Meni pasian-a' dingin zu helsa hai sungah a dim note pen,
			</verse>
			<verse book="24" chapter="23" verse="9">Kamsangte tawh kisai-in: { Topa' } hang leh ama thugen kammal siangthote' hangin keima sungah ka lungsim hong kitamkham a, ka guh ka taang a ling hi. Zu tam ne lua-in a kham mipa tawh ka kibang hi.
			</verse>
			<verse book="24" chapter="35" verse="5-8">Tua ciangin Rekhab behte' mai-ah leenggahzu a dimin a kikoih hai leh keute ka pia a, leenggahzu dawn un, ci-in ka sawl hi. 6 Ahih hangin amaute in, "Kote in leenggahzu ka ne kei ding uhhi. Banghang hiam cihleh Rekhab' tapa, ka pu uh Jonadab in thu hong pia a, ‘Note-a kipan na ta na tute un leenggahzu na ne ngei peuhmah kei ding uhhi. 7 Inn na lam kei ding uh a, khai na tuh kei ding uhhi. Singno na suan kei ding uh a, leenggah lo na bawl kei ding uhhi. Ahih hangin na ten'pakna uh gamsungah sawtveipi na ten'theihna dingun na nuntak hun sungteng uh puanbuk sungah na teng ding uhhi,’ hong ci hi. 8 Kote in Rekhab' tapa ka pu uh Jonadab' hong thupiak khempeuh ka mang uh a, ka nuntak hun sungteng uh ko-a kipan ka zite uh, ka tapate uh leh ka tanute uh in leenggahzu dawnloin,
			</verse>
			<verse book="24" chapter="35" verse="14">Rekhab' tapa Jonadab in a suanlekhakte tungah leenggahzu a dawn lohna ding uh a thupiakna amaute in zui uh a, tuni ciangdong bangmah a dawn kei uhhi. Banghang hiam cihleh amaute in a pu uh' thupiakna a mang uhhi. Keimah in note kong hopih tawntung hangin ka thu nong mang kei uhhi.
			</verse>
			<verse book="24" chapter="51" verse="7">Babylon khuapi, { Topa' } khutsungah a om kham hai tawh kibang a, leitung buppi zu a khamsak hi. Gamdangte in a zu a dawn manun a hai khin uhhi.
			</verse>
			<verse book="24" chapter="51" verse="39">A duh mahmah laitakun amaute ka vak ding a, khua a phawk nawnloh dong uh zu ka khamsak ding hi. A tawntungin ihmu paisuak ding uh a, a khanglo nawn kei ding uhhi, { Topa } in kong ci hi.
			</verse>
			<verse book="24" chapter="51" verse="57">A kumpi uliante leh a mipilte uha kipan ukpite, uliante, leh galkapte, zu ka khamsak ding a, a tawntungin ihmu-in a khanglo nawn kei ding uhhi, ci-in Vanglian { Topa } a kici kumpipa in kong gen hi.
			</verse>
			<verse book="26" chapter="44" verse="21">Biakinntual sungnungah a lut ma-un siampite in leenggahzu nelo ding uhhi.
			</verse>
			<verse book="27" chapter="1" verse="5">Amaute pen kumpi innsunga nasem dangte mah bangin nisimin an leh leenggahzu tawh a vak dingin kumpipa in thu a pia hi. Tua bangin kum thum sung sinna a neih khit uh ciangin kumpipa mai-ah amaute a kilak kik ding uh a hihi.
			</verse>
			<verse book="27" chapter="1" verse="8">Daniel in kumpi innsunga an leh leenggahzu tawh a pumpi a thanghuaisak lohna dingin a lungsim a khensat hi. Amah in innsungmang lianpen Ashpenaz kiangah tua bang an a kipiaklohna dingin a ngen zaw hi.
			</verse>
			<verse book="27" chapter="1" verse="16">Tua ciangin a cingpa in kumpi an leh leenggahzu pialoin amaute anteh an a pia hi.
			</verse>
			<verse book="27" chapter="5" verse="1-4">Kumpi a suah ciangin Belshazzar in pawi lianpi khat bawl a, a mi liante tul khat samin amaute tawh zu a ne uhhi. 2 Zu a nek laitakun, Belshazzar in a pa Nebukhadnezzar in Jerusalem biakinnpi panin a puakkhiat ngun hai, kham hai, leh kuangte a va la dingin thu a pia hi. Kumpipa in a miliante leh a zite leh a zineute in tua haite tawh zu a nektheihna dingun hai la dingin thu a pia hi. 3 Thakhatin kham haite, kuangte hong paipih uh a, a vekpi-un tua haite tawh zu a ne uhhi. 4 Amaute in zu ne uh a, kham tawh, ngun tawh, sumngo tawh, sik tawh, sing tawh, suang tawh a kibawl pasian-te a phat uhhi.
			</verse>
			<verse book="27" chapter="5" verse="23">Vantung Topa' langah na pang hi. A biakinnpi hai leh kuangte la-in sabuai tungah nangmah tawh, na miliante tawh a zineute leh na zite uh tawh zunekna-in na zang uhhi. Theihna a neilo, a mu theilo, khua a za theilo ngun, kham, sumngo, sik, sing, leh suang tawh a kibawl pasian-te' min na phat uhhi. Na nuntakna leh na hihna khempeuh a hong uk Pasian na zahtak kei hi.
			</verse>
			<verse book="27" chapter="10" verse="3">Zu leh sa ahi a, anlim ahi zongin bangmah ka ne kei a, nipikal thum a bei mateng ka sam zong ka hiat kei hi. 
			</verse>
			<verse book="28" chapter="4" verse="11">Leenggahzu in ka mite' thungaihsut theihna beisak hi.
			</verse>
			<verse book="28" chapter="7" verse="5">Kumpipa in pawi a bawl ni-in amaute in uliante zu khamsakin haisak uh a, amau' ngimna a theilopi-in kumpipa zong tua lakah hong kihel hi.	 
			</verse>
			<verse book="29" chapter="1" verse="5">No zukhamte aw, tho unla kap un. No leenggahzu nete aw, thumin tau un. Na zunek ding teng uh beimang khinta hi
			</verse>
			<verse book="29" chapter="3" verse="3">A galmatte uh kua in ngah ding, ci-in ai san uh a, zu leh numei leina dingin numeino leh naupangnote sila-in a zuak uhhi. 
			</verse>
			<verse book="30" chapter="2" verse="8">Biakna tau gei khempeuhah amaute lum uh a, sum leitawina hangin a puan kepsakte uh a phah uhhi. Amaute in a Pasian uh' biakinn sungah leibate kiang pan a laksak uh leenggahzu a dawn uhhi.
			</verse>
			<verse book="30" chapter="6" verse="6">Leenggahzu hai lianpipi-in na dawn uh a, sathau hoihpente tawh na kizut uhhi. Ahi zongin Joseph minamte' siatna hangin themkhat zong na dah het kei uhhi.
			</verse>
			<verse book="30" chapter="9" verse="13">{ Topa } in hih bangin ci hi: An a kihauh luat manin, anlak a kizawh ma-in lo khawhkik hun tungin, leenggahte, leenggahzu-a bawl a kizawh ma-in a suankik hun hong tun' ding, hun nuam hong tungta ding hi. Mual lian khempeuh panin leenggahzu khum hong taakkhia-in, mual neu khempeuh tungah leenggahzu a luang ding hi.
			</verse>
			<verse book="33" chapter="2" verse="11">Zuau genin khemna tawh thu gen kawikawi a, "Note-a' dingin leenggahzu leh khamtheihzu tampi tak hong om ding hi," a hong ci kamsangte pawl, note' deih kamsangte a hihi.
			</verse>
			<verse book="34" chapter="1" verse="10">Amaute, linglom bangin om uh a, zu leh sa tawh kidiahin a om laitakun ham bangin kihaltum ding hi.
			</verse>
			<verse book="35" chapter="2" verse="5">Hauhna pen zuaupi hi a, a huaiham mite kiphasakin omkhong theilo uh a, hankhuk mah bangin, phazo, cih omsak theilo uh a, lungkim hun cih nei theilo uhhi. Tua ahih manin minam dangte a ban banin simin a uk uhhi.
			</verse>
			<verse book="35" chapter="2" verse="15-16">Na hehna uh tawh na gamvengte uh niamkhiatin na mindaisak uh a, zukham bangin amaute hoisak na hih manun gimna na ngah ding uhhi. 16 Tua ahih manin note in zong minthan'na ngahloin maizumin mindaina tawh na kidiah ding uhhi. Note mahmah in na hoi dongun na dawn ding uhhi. { Topa } in gimpiakna hai, note hong dawnsak ding a, na minthan'na uh mindaina a suak ding hi.
			</verse>
			<verse book="40" chapter="9" verse="17">Kuamah in savun um lui sungah leenggahzu thak thunlo hi. Kithun leh a savun um phukham ding a, a leenggahzu bua-in a savun um zong a sia a suak ding hi. Leenggahzu thak pen savun um thak sungah kithun bek hi. Tua ahih manin a nihin a sia omlo hi," ci-in a dawng hi.
			</verse>
			<verse book="40" chapter="11" verse="18-19">Banghang hiam cihleh Tuiphumpa Johan hong pai a, amah in zu leh an tangin a om ciangin, ‘Dawivei hi,’ a ci uhhi. 19 Mihing Tapa hong pai leuleu a, zune anne-in a om ciangin, ‘Zuhai anhaipa; siahdongte leh midangte in a kikholhpih noploh mite tawh a kikhawlpa,’ ci leuleu uhhi. Ahi zongin Pasian' pilna a man taktakna thu a gah panin hong kilang hi," a ci hi.
			</verse>
			<verse book="40" chapter="24" verse="48-51">Ahi zongin tua nasempa nasem hoihlo hi hen la, a lungsim sungah, ‘Ka topa hong ciahhak ding hi,’ ci-in, 49 a naseppih a lawmte satgawp hen la, zukham thei mite tawh anne zune-in na om leh, 50 a topa tung dingin a uploh ni hun khatpeuhin a topa hong tung ding a, 51 a topa in nakpi takin gim pia-in, mihoih a kineihkhemte' gimthuak dingteng thuaksak ding a, amah kapin a hagawi ding hi.
			</verse>
			<verse book="40" chapter="26" verse="29">Note kiangah kong genin-ah: Ka Pa' Ukna sungah note tawh leenggahzu thak ka dawnkik ni matengin leenggahzu ka dawnkik nawn kei ding hi," a ci hi. 
			</verse>
			<verse book="42" chapter="1" verse="15">Topa' muhna-ah amah milian khat hi ding hi. Amah in leenggahzu ahi a, khamtheihzu khat peuhpeuh ahi zongin nelo ding hi. A suah pheta kipanin Khasiangtho tawh kidim ding hi.
			</verse>
			<verse book="42" chapter="12" verse="45">Ahi zongin tua nasempa in a lungsim sungah, ‘Ka topa hong ciahkik hak ding hi,’ ci-in ngaihsunin a naseppih numei leh pasalte satgawp hen la, zukham ankhamin ommawk leh,
			</verse>
			<verse book="42" chapter="21" verse="33-34">Van leh lei a mangthang zongin ka thugente maimang ngeilo ding hi. 34 "Limtakin kidawm un. Thakhat thu-in tua Ni hong tung khading ahih manin zune anne leh leitung nuntakna lunghimawhin thamang kei un.
			</verse>
			<verse book="43" chapter="2" verse="10">"Midangte in leenggahzu khumte hawm masakin nei uh a, mite in a khamgawp khit uh ciangin a ngeinate hawm pan uhhi. Ahi zongin nangmah in a khum pen teng tudong na sitlai hi," a ci hi.
			</verse>
			<verse book="44" chapter="2" verse="13">Ahi zongin mi pawlkhatte in hih Zeisu a umte simmawhbawl uh a, "Zukham ahi uhhi," ci-in a zahko uhhi.
			</verse>
			<verse book="45" chapter="12" verse="1-2">Tua ahih ciangin sanggamte aw, Pasian in eite tam veipi tak hong hehpih ahih manin ama lungkimna ding leh ama nasepna dingin nomau mahmah a hingtangin Pasian tungah na kipiakna dingun ka hong thum hi. Tua banga kipiakna pen Pasian biakna man taktak a hihi. 2 Leitung mihingte' gamtat bangin gamta kei unla, na lungsim uh kikheelin Pasian kipuahpha sak un. Tua hi leh a hoih nate bang hi a, bangte in amah lungkim sakin, bangte a kicing hiam ci-in thei-in Pasian' deihna na phawk thei ding uhhi.
			</verse>
			<verse book="45" chapter="13" verse="13-14">Sun khuavak sunga om mite bangin a kilawmin gamta ni. Gualnopna leh zukhamna, mawhna leh thangtatna, kitotna leh kihazatnate-in i hun beisak kei ni. 14 Kidalna dingin, Topa Zeisu Christ' hong piak galhiamte zang unla, na pumpi uh deihna bangin gamtatna ding hun omsak nawn kei un.
			</verse>
			<verse book="45" chapter="14" verse="21">Midangte in a puklawh theih annekna, zunekna, leh na khat peuhpeuh i kikep ding a man pen a hihi.
			</verse>
			<verse book="46" chapter="3" verse="17">Mi khatpeuh in Pasian' biakinn susia leh Pasian in tua mipa susia ding hi. Banghang hiam cihleh Pasian' biakinn a siangtho hi a, note zong tua biakinn siangtho na hi uhhi.
			</verse>
			<verse book="46" chapter="5" verse="6-8">Note lakah hih bang gamtatna om napi-in na kisaktheih uh dahhuai mahmah hi. Silngo themkhat in annel lompi a pawmsak theih lamtak theilo na hi uhhiam? 7 Note na siangtho theihna dingun mawhna silngo luite na paikhia un. Tua hi leh silngo sawhloh annel lom thak na hi ding uh a, zong ahi takpi mah na hi uhhi. Banghang hiam ci leh i Paisan Pawi hun hong tungta a, eite' Paisan Tuuno ahi Christ kigo khinzo ta hi. 8 Tua ahih ciangin mawhna leh gitlohna ahi silngo lui a kisawh anlum tawh Paisan Pawi bawlloin, silngo a kisawhlo, siangthona leh thutakna tawh bawlzaw ni.
			</verse>
			<verse book="46" chapter="5" verse="11">Tua ka hong laigelhna sungah ka cihnopna pen, thu upna sungah unau khat hi hang, ci napi-in numei tawh a paktat, a huaiham, milim a bia, mi gensia, zukham, ahih kei leh a guta theite tawh kikhawl kei un, cihnopna a hihi. Tua bang mite tawh an ne ding nangawnin zong na tukhawm kei un.
			</verse>
			<verse book="46" chapter="6" verse="10">a gutate, a huaihamte, zukhamte, mi gensiate, ahih kei leh mi' na a sutte khat beek, Pasian' Ukna sungah lutthei hetlo ding hi.
			</verse>
			<verse book="46" chapter="6" verse="19">Na pumpi uh, Pasian in a hong piak, note' sungah a teng Khasiangtho' biakinn ahih lamtak theilo na hi uhhiam? Note' pumpi, nomau' neihsa hilo a, Pasian-a' a hihi. 
			</verse>
			<verse book="46" chapter="8" verse="9">Ahi zongin note' utbangin gamtat theihna ding thu na neihna uh hangin upna a neu laite a puksak na suahkhak lohna dingun hoihtakin kidawm un. 
			</verse>
			<verse book="46" chapter="10" verse="23-24">"Ka ut peuhpeuh ka hihtheihna ding thu om hi," a ci omkha ding hi. Ahi zongin na khempeuh ka hihding kilawmlo hi. Na khempeuh hihtheihna ding thu a om hangin a kihihthei khempeuh hihna in midangte' hoihna ding piangsaklo hi. 24 A kuamah peuh in note' angsung ding bek zong kei unla, midangte' phattuamna ding zongzaw un.
			</verse>
			<verse book="46" chapter="10" verse="31">Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian' minthan'na dingin na hih un. 
			</verse>
			<verse book="46" chapter="11" verse="25">Tua mah bangin nitak an a nekkhit uh ciangin hai la a, "Hih hai sunga om leenggahzu pen keima sisan tawh a kikipsak Pasian' thuciamna thak a hihi. Hih bangin na dawn simun, kei na hong phawkna dingun na dawn un," ci hi.
			</verse>
			<verse book="48" chapter="5" verse="21">en'na, zukhamna, leh biakna pawi-ah zukhamna-a kipan adangdangte a hihi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian' Ukna sungah omkha hetlo ding hi.  
			</verse>
			<verse book="49" chapter="5" verse="18">Zu in mi siasak thei ahih manin zu ne kei unla, Khasiangtho tawh a kidimin omzaw un. 
			</verse>
			<verse book="52" chapter="5" verse="6-8">Tua ahih ciangin midangte bangin eite mawk om hithiat loin khua phawkin pilvang ni. 7 Zan khuamial pen mite' ihmut hithiat hun leh zukham hun a hihi. 8 Ahi zongin eite pen khuavak gamtatna a nei sun khuavak mi ihih manin pilvang ni. Awmdal bangin upna leh itna bulhin, siklukhu bangin i lamet hotkhiatna khu ni. 
			</verse>
			<verse book="54" chapter="3" verse="3">zu a khamlo mi, a ngongtatlo mi, lungsimnem mi, kitot a uklo mi, sum a deihlualo mite hi ding uhhi. Pawlpi upa dingte zong a gamtat hoih, a lungsim citak, leenggahzu tam a nelo, sum thu-ah a huaiham mi hilo ding uhhi.
			</verse>
			<verse book="54" chapter="3" verse="8">Pawlpi upa dingte zong a gamtat hoih, a lungsim citak, leenggahzu tam a nelo, sum thu-ah a huaiham mi hilo ding uhhi.
			</verse>
			<verse book="54" chapter="5" verse="23">Na gilsung natna leh na nat mun zelzelna hangin tui bek zang nawnloin leenggahzu tawmtawm na zang in.
			</verse>
			<verse book="56" chapter="1" verse="7-8">Pawlpi siate pen Pasian' nasem ahih manin paubaan'na a omlo, a kiphasaklo, zukham thei mi a hilo, a ngongtatlo, a huaihamlo, 8 zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, leh a kisekzo mi hi ding uhhi.
			</verse>
			<verse book="56" chapter="2" verse="3">Tua mah bangin mite in Pasian' thu a gensiatkhak lohna dingun numei khanghamte zong a gamtat a khuahek uh a zahtakhuai ahihna ding, mi gensiate ahih lohna ding, zunek kiphamawhte ahih lohna ding, thuhoih thupha hilhin, 
			</verse>
			<verse book="60" chapter="1" verse="13">Tua ahih manin na lungsim uh ki-ukin a kigingsa-in om unla, Zeisu Christ hong kilat ni ciangin na ngahding uh hehpihna thupha ngaihsutin nei un.
			</verse>
			<verse book="60" chapter="4" verse="3-4">A beisa hunah dawibiate' gamtat bangin a hoihkhop khat na gamta khinta uh a, a kilawm loin gamtatna, hukna lanna, zunekna, uangtatna, zukham luatna leh a muhdahhuai milim biakna-in na hun uh na beisak uhhi.  
			</verse>
			<verse book="60" chapter="4" verse="7">Na khempeuh a beina ding hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un
			</verse>
		</category> 
		<category id="140">
			<verse book="19" chapter="37" verse="25">Thuman mi a kinusiacip, a suanlekhakte ngen tawmin a kivak, ka neu lai-a kipanin tu-a ka teek hun ciangdong ka mu ngei nai kei hi.
			</verse>
			<verse book="19" chapter="37" verse="39">{ Topa } in thuman mite honkhia a, amah pen haksat hun ciangin amaute' bukna a hihi.  
			</verse>
			<verse book="20" chapter="19" verse="5">Thuman genlo teci in gim tuak pelmawh ding a, zuaugen mi suaktalo ding hi. 
			</verse>
			<verse book="20" chapter="19" verse="9">Thumanlo teci in gim tuak pelmawh ding a, zuaugen mi in sihna thuak ding hi.
			</verse>
			<verse book="20" chapter="19" verse="22">Duhhopna pen mindaina hi a, zuau genpa hihna sangin mizawng hihna hoihzaw lai hi.
			</verse>
			<verse book="20" chapter="21" verse="6">Zuaugenna tawh hauhnate beimang pak a, sihna khuk sung hong tun'pih hi.
			</verse>
			<verse book="49" chapter="4" verse="22-23">Zuauna lungsim in a suksiat khitsa, nidangin na nuntakna ngei uh ahi na pian'lui uh paikhia unla, 23 na lungsim uh leh na ngaihsutna uh thaksuak sak un.
			</verse>
			<verse book="54" chapter="2" verse="14">Adam in khemna thuak masalo a, numei in thuakin a khial masa a suak hi.
			</verse>
			<verse book="54" chapter="4" verse="1">Nidang ciangin a upna panun mi pawlkhat pialin, zuauthu gente leh dawi thu a kigente a zuihna ding uh Khasiangtho in teltakin a gen hi.
			</verse>
			<verse book="55" chapter="3" verse="13">migilote leh thuthei kineihin mi khem theite zong sia tat semsemin, amaute in mi khemkhemin, amaute mah in zong khemna a thuakding mah uh a hihi.
			</verse>
			<verse book="60" chapter="3" verse="10">Banghang hiam cihleh Laisiangtho in, "Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen.
			</verse>
			<verse book="62" chapter="1" verse="5-6">Ama kiang panin za-in note tungah ka hong gen uh thu in: Pasian, khuavak hi a, khuamial tawh kizopna themkhat zong nei hetlo hi. 6 Tua ahih manin Pasian tawh ka kipawl hi, ci napi-in khuamial tawh kisai gamtatnate i gamtat leh i kampauna leh i gamtatna tawh zuauthu a gen ihi hi.
			</verse>
			<verse book="62" chapter="2" verse="4">Mi khatpeuh in, "Pasian ka thei hi," ci napi-in a thupiaknate a zuih kei leh tua mi a zuaugen mi hi a, a thutaklo mi a hihi.
			</verse>
			<verse book="62" chapter="3" verse="7">Ka it tate aw, mite' khemsa-in ta kei un. Christ a thuman ahih mah bangin a manin a gamtate khempeuh a thuman a hihi.
			</verse>
			<verse book="66" chapter="3" verse="9">Jew mi hilo napi-in Jew mi hi ung, ci-in zuau a gen Satan' pawlte, note' mai-ah hong paisakin na khephung uhah ka boksak ding a, note ka hong itna thu amaute ka theisak ding hi.
			</verse>
			<verse book="66" chapter="20" verse="10">Amaute a khem Satan pen ganhing leh kamsang zuaupa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh a hihi.
			</verse>
			<verse book="66" chapter="21" verse="8">Ahi zongin a meidawite, a lehtatte, a lampialte, mi thatte, a paktatte, aisante, milim biate, leh zuaugente omna ding mun pen sihna nihna ahi kat a kikhulna meiphualpi kuang sung ahi hi," a ci hi.  
			</verse>
			<verse book="66" chapter="22" verse="14-15">Khuapi kulhkongpi sungah a luttheihna ding leh nuntakna singgah a nektheihna dingun a puan uh a siangin a sawp mite, mi hampha ahi uhhi. 15 Ahi zongin a lampial mite, aisan mite, a paktat mite, mi thatte, milim biate, leh zuaugen nuamsa-in zuau a gengen mite, khuapi pualamah a om uhhi.  
			</verse>
		</category>
	</book>
</eba>



