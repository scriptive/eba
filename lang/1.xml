<?xml version="1.0"?>
<eba>
	<info>
		<row id="name">Zolai</row>
		<row id="desc">Zolai</row>
		<row id="lang">??</row>
		<row id="version">Zolai Version</row>
		<row id="launched">Zolai Launched</row>
	</info>
	<author>
		<row id="name">Team</row>
		<row id="email">khensolomon@gmail.com</row>
		<row id="url"/>
	</author>
	<modification>
		<added>
			<job date="September 25, 2016">We started converting our data into XML!</job>
		</added>
		<updated>
			<job/>
		</updated>
		<removed>
			<job/>
		</removed>
	</modification>
	<testament>
		<row id="1" shortname="TL">Thuciam Lui</row>
		<row id="2" shortname="TT">Thuciam Thak</row>
	</testament>
	<book>
		<row id="1">Piancil</row>
		<row id="2">Paikhiatna</row>
		<row id="3">Siampi Laibu</row>
		<row id="4">Gamlak Vakna</row>
		<row id="5">Thu Hilhkikna</row>
		<row id="6">Joshua</row>
		<row id="7">Thukhente</row>
		<row id="8">Ruth</row>
		<row id="9">Samuel Masa</row>
		<row id="10">Samuel Nihna</row>
		<row id="11">Kumpi Masate</row>
		<row id="12">Kumpi Nihnate</row>
		<row id="13">Khang Tangthu Masa</row>
		<row id="14">Khang Tangthu Nihna</row>
		<row id="15">Ezra</row>
		<row id="16">Nehemiah</row>
		<row id="17">Esther</row>
		<row id="18">Job</row>
		<row id="19">Late</row>
		<row id="20">Paunak</row>
		<row id="21">Thuhilhna</row>
		<row id="22">Solomon La</row>
		<row id="23">Isaiah</row>
		<row id="24">Jeremiah</row>
		<row id="25">Kah La</row>
		<row id="26">Ezekiel</row>
		<row id="27">Daniel</row>
		<row id="28">Hosea</row>
		<row id="29">Joel</row>
		<row id="30">Amos</row>
		<row id="31">Obadiah</row>
		<row id="32">Jonah</row>
		<row id="33">Micah</row>
		<row id="34">Nahum</row>
		<row id="35">Habakkuk</row>
		<row id="36">Zephaniah</row>
		<row id="37">Haggai</row>
		<row id="38">Zechariah</row>
		<row id="39">Malakhi</row>
		<row id="40">Matthew</row>
		<row id="41">Mark</row>
		<row id="42">Luke</row>
		<row id="43">Johan</row>
		<row id="44">Sawltak</row>
		<row id="45">Rom</row>
		<row id="46">Corin Masa</row>
		<row id="47">Corin Nihna</row>
		<row id="48">Galati</row>
		<row id="49">Ephesa</row>
		<row id="50">Philippi</row>
		<row id="51">Colosian</row>
		<row id="52">Thesaloni Masa</row>
		<row id="53">Thesaloni Nihna</row>
		<row id="54">Timothy Masa</row>
		<row id="55">Timothy Nihna</row>
		<row id="56">Titus</row>
		<row id="57">Philemon</row>
		<row id="58">Hebrews</row>
		<row id="59">James</row>
		<row id="60">Peter Masa</row>
		<row id="61">Peter Nihna</row>
		<row id="62">Johan Masa</row>
		<row id="63">Johan Nihna</row>
		<row id="64">Johan Thumna</row>
		<row id="65">Jude</row>
		<row id="66">Mangmuhna</row>
	</book>
	<section>
		<row id="1" name="Ai, Aisanna" group="1">Sorcerer</row>
		<row id="2" name="AIDS Natna" group="1">AIDS Disease</row>
		<row id="3" name="An" group="1">Food</row>
		<row id="4" name="An Tang, An Tanna" group="1">Fasting</row>
		<row id="5" name="Anpal" group="1">First Fruits</row>
		<row id="6" name="Biakinn, Pawlpi" group="1">Church</row>
		<row id="7" name="Biakna" group="1">Religion</row>
		<row id="8" name="Biakpiakna Maan" group="1">True Worship</row>
		<row id="9" name="Bum" group="1">Necromancer</row>
		<row id="10" name="Cidamna, Khan Sauna" group="1">Health</row>
		<row id="11" name="Cii Kibang Mawhna" group="1">Gay, Lesbian</row>
		<row id="12" name="Dawi Hawlkhiatna" group="1">Deliverance</row>
		<row id="13" name="Dawi Tawh Kikopna" group="1">Illuminati</row>
		<row id="14" name="Dawimangpa" group="1">Satan</row>
		<row id="15" name="Dawimangpa ta, Dawimangpa mi" group="1">Children of Satan</row>
		<row id="16" name="Deidanna, Guptuamna" group="1">Discrimination</row>
		<row id="17" name="Eden Huan" group="1">Eden Garden</row>
		<row id="18" name="Gal, Langpanna" group="1">Enemy</row>
		<row id="19" name="Gambeel, Peemta" group="1">Refugee</row>
		<row id="20" name="Geelna, Vaihawmna" group="1">Plan</row>
		<row id="21" name="Golhguk" group="1">Bribe</row>
		<row id="22" name="Gupkhiatna" group="1">Salvation</row>
		<row id="23" name="Hanciamna" group="1">Trying Hard</row>
		<row id="24" name="Hehna" group="1">Anger</row>
		<row id="25" name="Hehpihna" group="1">Grace</row>
		<row id="26" name="Hell Meikhuk" group="1">Hell</row>
		<row id="27" name="Huaihamna" group="1">Greed</row>
		<row id="28" name="Hun Khiang, Hun Kibanglo" group="1">Teleportation</row>
		<row id="29" name="Hun Nunung" group="1">End of Time</row>
		<row id="30" name="Hun Tomna, Nuntak Tomna" group="1">Temporary, Short Life</row>
		<row id="31" name="Innkuan" group="1">Family</row>
		<row id="32" name="Itna, Ngaihna" group="1">Love</row>
		<row id="33" name="Jubilee" group="1">Jubilee</row>
		<row id="34" name="Kamciam Pelhna, Leh Langpankikna" group="1">Betrayal</row>
		<row id="35" name="Kampau, Pauzia" group="1">Talking, Conversation</row>
		<row id="36" name="Kamsang" group="1">Prophet</row>
		<row id="37" name="Kamtuampau" group="1">Other Tongue, Unknown Tongue</row>
		<row id="38" name="Kha ii Zia" group="1">Nature of Spirit</row>
		<row id="39" name="Khangno" group="1">Youth</row>
		<row id="40" name="Khanin" group="1">Demon</row>
		<row id="41" name="Khasiangtho" group="1">Holy Spirit</row>
		<row id="42" name="Khatlekhat Kizahtakna" group="1">Respect Each Other</row>
		<row id="43" name="Khatlekhat Thu Kikhenna" group="1">Judge Each Other</row>
		<row id="44" name="Kidemna" group="1">Competition</row>
		<row id="45" name="Kikhalna, Pumpi Kiukna" group="1">Discipline</row>
		<row id="46" name="Kikhapna, Kitahna" group="1">Betting, Gambling</row>
		<row id="47" name="Kineihna, Kineih Khemna" group="1">Pretence</row>
		<row id="48" name="Kinialna" group="1">Argument</row>
		<row id="49" name="Kiniamkhiatna" group="1">Humbleness</row>
		<row id="50" name="Kiphatsakna" group="1">Arrogance</row>
		<row id="51" name="Kipulaakna, Genkhiatna" group="1">Declaration, Confession</row>
		<row id="52" name="Kipumkhatna" group="1">Unity</row>
		<row id="53" name="Kisialhna" group="1">Boasting</row>
		<row id="54" name="Kisikna" group="1">Regret, Repentance</row>
		<row id="55" name="Kitenna" group="1">Marriage</row>
		<row id="56" name="Laaktohna" group="1">Rapture</row>
		<row id="57" name="Laisiangtho" group="1">Holy Bible</row>
		<row id="58" name="Lawki" group="1">Worldly Affair</row>
		<row id="59" name="Lawm" group="1">Friend</row>
		<row id="60" name="Leitawi, Leiba, Kawm" group="1">Loan, Debt, Borrow, Lend</row>
		<row id="61" name="Leitung" group="1">World</row>
		<row id="62" name="Lo Khawhna, Huan Bawlna, Gan Khawina" group="1">Agriculture</row>
		<row id="63" name="Lungdam Kohna" group="1">Thanksgiving</row>
		<row id="64" name="Lungdambawl" group="1">Christmas</row>
		<row id="65" name="Lungduaina" group="1">Patience</row>
		<row id="66" name="Lungnopna, Lungsim Daihna" group="1">Calmness</row>
		<row id="67" name="Maipha" group="1">Favor</row>
		<row id="68" name="Maisakna" group="1">Forgiveness</row>
		<row id="69" name="Makai, Gam Uk, Kumpi" group="1">Government, Leader</row>
		<row id="70" name="Mihing Ngeina" group="1">Human Nature</row>
		<row id="71" name="Milim" group="1">Idol</row>
		<row id="72" name="Nau Neihna, Nau Phiatna" group="1">Pregnancy, Abortion</row>
		<row id="73" name="Naupang" group="1">Children</row>
		<row id="74" name="Nekkhawm" group="1">Communion</row>
		<row id="75" name="Ngimna" group="1">Aim</row>
		<row id="76" name="Nisuh" group="1">Palm</row>
		<row id="77" name="Nulepa Omkhopna, Nulapa Mawhna" group="1">Sex</row>
		<row id="78" name="Nungzui Hihna" group="1">Discipleship</row>
		<row id="79" name="Nuntakna ii Khiatna" group="1">Meaning of Life, Purpose of Life</row>
		<row id="80" name="Pasian Deihna" group="1">God's Will, God's Desire</row>
		<row id="81" name="Pasian Gam, Pasian Ukna" group="1">God's Kingdom</row>
		<row id="82" name="Pasian ii Hihna" group="1">God's Nature</row>
		<row id="83" name="Pasian ii Zia" group="1">God's Character</row>
		<row id="84" name="Pasian Tate" group="1">God's Children</row>
		<row id="86" name="Pasian Thukhenna" group="1">God's Judgement</row>
		<row id="85" name="Pasian Thu Genkhiatna" group="1">Mission, Evangelism</row>
		<row id="87" name="Pasian Zahtakna" group="1">Fear of God</row>
		<row id="88" name="Pawi" group="1">Festival</row>
		<row id="89" name="Pentecost" group="1">Pentecost</row>
		<row id="90" name="Pharisee" group="1">Pharisee</row>
		<row id="91" name="Phatna, Lasakna, Tumging" group="1">Praise, Music</row>
		<row id="92" name="Phul Ngamna, Sep Ngamna" group="1">Risk</row>
		<row id="93" name="Piakkhiatna, Huhna" group="1">Offering, Helping</row>
		<row id="94" name="Pianpih Hamphatna" group="1">Human Rights</row>
		<row id="95" name="Picinna" group="1">Maturity</row>
		<row id="96" name="Pilna" group="1">Wisdom</row>
		<row id="97" name="Pilvangna, Theihtheihna" group="1">Common Sense</row>
		<row id="98" name="Sabbath" group="1">Sabbath</row>
		<row id="99" name="Samsiatna, Phuisamna" group="1">Cursing</row>
		<row id="100" name="Sapi Nambatn - 666" group="1">Beast - 666</row>
		<row id="101" name="Sathau Nilhna" group="1">Anointing</row>
		<row id="102" name="Sehsuah, Sawm ah Khat" group="1">Tithe</row>
		<row id="103" name="Sia, Thu Hilhte" group="1">Teacher, Preachers</row>
		<row id="104" name="Siah, Phiangsiah" group="1">Tax</row>
		<row id="105" name="Siampi" group="1">Priest</row>
		<row id="106" name="Siangthopen Mun" group="1">Holy of Holies</row>
		<row id="107" name="Sih Khitciang" group="1">Life After Death</row>
		<row id="108" name="Sihna" group="1">Death</row>
		<row id="109" name="Sila" group="1">Slavery</row>
		<row id="110" name="Simmawhna" group="1">Bullying</row>
		<row id="111" name="Sum" group="1">Money</row>
		<row id="112" name="Teci" group="1">Testimony, Witness</row>
		<row id="113" name="Tehkaakna" group="1">Comparison</row>
		<row id="114" name="Tha Piakna" group="1">Encouragement</row>
		<row id="115" name="Thawhkikna" group="1">Resurrection</row>
		<row id="116" name="Thu Diklo, Thu Maanlo" group="1">Unfairness, Bias</row>
		<row id="117" name="Thu Zakna" group="1">Media</row>
		<row id="118" name="Thukham" group="1">Commandments</row>
		<row id="119" name="Thukkikna" group="1">Revenge</row>
		<row id="120" name="Thum Gawm Pasian" group="1">Trinity</row>
		<row id="121" name="Thumanna" group="1">Obedience</row>
		<row id="122" name="Thungetna" group="1">Prayer</row>
		<row id="123" name="Thupha" group="1">Blessing</row>
		<row id="124" name="Thu-Ummi" group="1">Christian</row>
		<row id="125" name="Thuumna" group="1">Apology</row>
		<row id="126" name="Topa Zeisu Paikikna" group="1">Second Coming</row>
		<row id="127" name="Topa Zeisu Sih Ni" group="1">Good Friday</row>
		<row id="128" name="Topa Zeisu Thawhkik Ni" group="1">Easter</row>
		<row id="129" name="Tuat Kholhna" group="1">Budget</row>
		<row id="130" name="Tuiphumna, Kiphumna" group="1">Baptism</row>
		<row id="131" name="Upna" group="1">Faith</row>
		<row id="132" name="Upna Khaici, Khaici" group="1">Seed Faith</row>
		<row id="133" name="Vantung" group="1">Heaven</row>
		<row id="134" name="Vantungmi" group="1">Angel</row>
		<row id="135" name="Vun Tung Limsuaihna" group="1">Tattoo</row>
		<row id="136" name="Ze-etna" group="1">Temptation</row>
		<row id="137" name="Zeisu ii Zia" group="1">Jesus's Character</row>
		<row id="138" name="Zindona" group="1">Hospitality</row>
		<row id="139" name="Zu, Lenggah Zu" group="1">Alcohol, Wine</row>
		<row id="140" name="Zuauna, Zuaukhemna" group="1">Lie, Lying</row>
	</section>
	<category id="1">
		<row book="1" chapter="30" verse="14-16" tag="">[14] Mangbuh lak hun laitakin gamlakah Reuben pai-in zawl-ai kungte va mu a, tuate a nu Leah’ kiangah a ciahpih hi. Tua ciangin Rachel in Leah kiangah, “Na tapa’ zawl-ai kungte kimkhat kei hong hawm in, hong thum ing,” a ci hi. [15] Ahih hangin Leah in, “Ka pasal nong suh thuneu sa na hi hiam? Ka tapa’ zawl-ai kungte zong hong sut lai ding na hi hiam?” a ci hi. Rachel in, “Tua ahihleh na tapa’ zawl-ai man dingin tuzanin amah, nang tawh hong lumkhawm thei ding hi,” a ci hi. [16] Nitakin lo panin Jakob hong ciah ciangin, amah a dawn dingin Leah paikhia a, “Kei’ kiangah hong lum in. Bang hang hiam cih leh ka tapa’ zawl-ai kungte tawh nang kong cial zo hi,” a ci hi. Tua ahih ciangin tua zan amah tawh a lumkhawm hi.</row>
		<row book="2" chapter="7" verse="11" tag="">[11] Tua ciangin Faro in a mipilte le a aisan siamte a sam hi. Egypt mitphial siamte in zong amau’ siamna tawh tua bang teek mahin a bawl thei uh hi.</row>
		<row book="3" chapter="19" verse="31" tag="">[31] “Vankahte le aisanna lamah kihei kei un. Amaute tawh a kininsak dingin amaute zong kei un; kei pen TOPA na Pasian uh ka hi hi.</row>
		<row book="3" chapter="20" verse="27" tag="">[27] “Numei ahi a, pasal ahi zongin van a kah a, ai a saan leh kithat ding a, suang tawh amaute kidenglum ding hi. Amau’ sihna amau mah ngawh ding ahi hi,” a ci hi.</row>
		<row book="4" chapter="23" verse="23" tag="">[23] Bang hang hiam cih leh Jakob mite a kibum nading om lo a, Israel mite’ langkhatah aisan ding om lo hi. Tu-in Israel-te tawh kisai-in, ‘Pasian’ sepna en un,’ kici ding hi.</row>
		<row book="5" chapter="18" verse="10-14" tag="">[10] Note lakah a tanu ahi a, a tapa ahi zongin biakna-in a zang, ai a saan, khong a khai, mailam thu a gen, ai a tawi, [11] bum a zang, van a kah, sikhate tawh a kiho, sikha thu a dong kuamah na om kei ding uh hi. [12] Bang hang hiam cih leh hihte a hih mi peuhmah TOPA a dingin a kihhuai ahi hi. Hih bang a kihhuai gamtatnate hangin note’ mai panin TOPA na Pasian un amaute hawlkhia hi. [13] Note pen TOPA na Pasian uh mai-ah paubaang loin na om ding uh hi. [14] Bang hang hiam cih leh note in na suankhiat ding uh hih minamte in khongkhaite le aisante thu ngai uh hi. Ahih hangin note ahihleh tua bangin na gamtat ding uh TOPA na Pasian un hong phal lo hi.</row>
		<row book="6" chapter="9" verse="37" tag=""/>
		<row book="6" chapter="13" verse="22" tag="">[22] Beor’ tapa, aisan pa Balaam zong, Israel mite in adang a thahte lakah namsau tawh thatkhawm uh hi.</row>
		<row book="6" chapter="14" verse="2" tag="">[2] Minam kua le alangte a dingin TOPA in Moses a thupiak bangin amau’ gamhte aisanna tawh kipia hi.</row>
		<row book="6" chapter="18" verse="11" tag="">[11] A behbeh tawh kizui-in Benjamin minamte a’ ding aisan hun hong tung a, amau’ tungah a kipia gam pen Judah minam le Josef minamte kikalah hong kia hi.</row>
		<row book="6" chapter="19" verse="1" tag="">[1] A beh zui-in Simeon minam a’ ding aisan nihna hong tung hi. Amau’ gamh in Judah minamte’ gamh ngahsa pawkhat huam hi.</row>
		<row book="6" chapter="19" verse="10" tag="">[10] A beh tawh kizui-in Zebulun minam a dingin aisan thumna hong tung hi. Amau’ luah gam in Sarid ciang dong ban hi.</row>
		<row book="6" chapter="19" verse="17" tag="">[17] A beh tawh kizui-in Issakhar minamte a dingin aisan lina hong tung hi.</row>
		<row book="6" chapter="19" verse="24" tag="">[24] A beh tawh kizui-in Asher minamte a dingin aisan ngana hong tung hi.</row>
		<row book="6" chapter="19" verse="32" tag="">[32] A beh tawh kizui-in Naftali minamte a dingin aisan gukna hong tung hi.</row>
		<row book="6" chapter="19" verse="40" tag="">[40] A beh tawh kizui-in Dan minamte a dingin aisan sagihna hong tung hi.</row>
		<row book="6" chapter="19" verse="51" tag="">[51] Hihte pen siampi Eleazar le Nun tapa Joshua le Israel minam beh lutangte in kikhopna bukkong, TOPA’ mai Shiloh-ah aisanna tawh a hawmkhiat uh gamh ahi hi. Tua bangin amaute in leitang hawmna a zo uh hi.</row>
		<row book="6" chapter="20" verse="9" tag="">[9] Hihte pen Israel mi khempeuh le amaute lakah a peem khualmi a dingin sawm lopi-in mi khat a that khapa pen mihonte mai-ah a din ma-in phulapa khutah a sih loh nadingin a tai theih nadinga a kiseh khuapite ahi hi.</row>
		<row book="6" chapter="21" verse="4-8" tag="">[4] Kohath behte a dingin aisan hong tung hi. Tua ahih ciangin siampi Aaron’ suanlekhak ahi Levi mite in Judah, Simeon, le Benjamin minamte tung panin aisanna tawh khuapi sawm le thum ngah uh hi. [5] Tua ciangin a omlai Kohath mite in Efraim minam, Dan minam le Manasseh minam alangte tung panin aisanna tawh khuapi sawm ngah uh hi. [6] Gershon mite in Issakhar minam, Asher minam, Naftali minam, le Bashan gam sunga om Manasseh minam alangte tung panin aisanna tawh khuapi sawm le thum ngah uh hi. [7] Merari mite in a beh uh tawh kizui-in Reuben minam, Gad minam, le Zebulun minamte tung panin khuapi sawm le nih ngah uh hi. [8] TOPA in Moses tungtawnin a thupiak bangin hih khuapite le a lonona gamte Israel mite in aisanna tawh Levi mite tungah a pia uh hi.</row>
		<row book="9" chapter="6" verse="2" tag="">[2] Tua ciangin Filistia-te in siampite le aisante sam uh a, “ TOPA’ Thuciamna Singkuang bang cih ding ihi hiam? Ama omna munah bang tawh kha ding ihi hiam, hong gen un,” a ci uh hi.</row>
		<row book="9" chapter="10" verse="20-21" tag="">[20] Tua ciangin Samuel in Israel minamte khempeuh a nai-ah hong paipih a, aisanna tawh Benjamin minam kila hi. [21] Amah in Benjamin minamte a behbehin hong paipih a, aisanna tawh Matri innkuan kila hi. A tawpna-ah amah in Matri innkuan a mi malin hong paipih a, aisanna tawh Kish’ tapa Saul kila hi. Ahih hangin amaute in amah a zon uh ciangin amah kimu zo lo hi.</row>
		<row book="9" chapter="15" verse="23" tag="">[23] Bang hang hiam cih leh lehdona pen aisan mawhna bangmah hi a, lungkhauhna pen mawhna le milim biakna mah a bang ahi hi. Nangmah in TOPA’ thu nial khin na hih manin, amah in zong kumpi hihna pan nang hong nolh khin hi,” a ci hi.</row>
		<row book="9" chapter="28" verse="3" tag="">[3] Tu-in Samuel si khin a, Israel-te khempeuh ama hangin kapin, ama khuapi Ramah-ah vui uh hi. Saul in vankahte le aisante a gam sung panin beisak hi.</row>
		<row book="9" chapter="28" verse="9" tag="">[9] Numei in ama kiangah, “Saul’ hihsa thu, gam sung panin vankahte le aisante a suksiatna na thei taktak hi. Tua ahih ciangin bang hangin keima sih nading a piangsak dingin kei a dingin thangzak hong koih na hi hiam?” a ci hi.</row>
		<row book="12" chapter="9" verse="22" tag="">[22] Joram in Jehu a muh ciangin, “Jehu aw, thuhoih ahi hiam?” a ci hi. Amah in dawngin, “Na nu Jezebel’ paktatnate le aisannate tua zahin a tam laiteng bang thuhoih om thei ding ahi hiam?” a ci hi.</row>
		<row book="12" chapter="17" verse="17" tag="">[17] Amaute in biakna-in a tanute uh le a tapate uh halin vankahna le aisanna zang uh a, TOPA’ muhna-ah a sia a gamta dingin kipia tawmin amah hehsak uh hi.</row>
		<row book="12" chapter="21" verse="6" tag="">[6] Tua ciangin amah in biakna-in a tapa hal a, aisanna le mailam thugen kholhnate semin, vankah theite le aisante tawh na semkhawm hi. TOPA’ muhna-ah amah a sia tampi gamta a, amah hehsak hi.</row>
		<row book="13" chapter="6" verse="61" tag="">[61] Kohath mi a omlaite tungah aisanna tawh Manasseh minam alangte’ gam sung panin khuapi sawm kipia hi.</row>
		<row book="13" chapter="24" verse="5-7" tag="">[5] Eleazar’ suante le Ithamar’ suante lakah biakinn uliante le Pasian’ uliante om tuak uh ahih manin amaute in a kibangin aisanna tawh amaute koih uh hi. [6] Tua ciangin Levi mi Nethanel’ tapa ahi lai-at pa Shemaiah in kumpipa, uliante, siampi Zadok, Abiathar’ tapa Ahimelek, siampite, le Levi mi beh lutangte’ omna-ah amaute ciamteh hi. Eleazar’ suante-a’ dingin khat kiteelin, tua ciangin Ithamar’ suante a dingin khat kiteel a, kilaihsak niloh uh hi. [7] Aisanna a masa pen Jehoiarib tung, a nihna Jedaiah tung,</row>
		<row book="13" chapter="25" verse="8" tag="">[8] Tua ciangin a neu a lian, sia le a sinte a kibangin, amaute in amau’ nasep ding uh ai a san uh hi.</row>
		<row book="14" chapter="33" verse="6" tag="">[6] Tua ciangin amah in Hinnom’ tapa’ kuamah biakna-in a tapate hal a, aisanna le mailam thugenkholhna le khongkhaina zang a, vankah theite le aisante tawh na semkhawm hi. Amah in TOPA’ muhna-ah siatna tampi bawl a, amah hehsak hi.</row>
		<row book="15" chapter="2" verse="63" tag="">[63] Urim le Thummim aisanna tawh ai a san ding siampi khat a om mateng amaute in biakna an siangpente a nek loh nading uh gam ukpa in a gen hi.</row>
		<row book="16" chapter="7" verse="65" tag="">[65] Tua hi a, Urim le Thummim aisanna tawh ai san ding siampi khat a om matengin amaute in biakna an siangtho pente a nek loh nading uh gam ukpa in a gen hi.</row>
		<row book="16" chapter="11" verse="1" tag="">[1] Tua ciangin Jerusalem-ah mi makaite teng uh hi. Tua lo midang teng, amau’ lak pan mi sawm-ah-khat, khuapi siangtho Jerusalem-ah a teng ding aisanna tawh kiteel uh a, a omlai mi sawmah kuate ahihleh khuapi dangte-ah om uh hi.</row>
		<row book="17" chapter="3" verse="7" tag="">[7] Kumpi Ahasueras’ uk a kum sawm le nihna, a kha masa pen ahi Nisan kha a kipanin a ni ni, a kha kha-in Pur a kici aisanna tawh Haman’ muhin ai kisan a, a kha sawm le nihna Adar kha a ni sawm le thum ni-in ai a pha hi.</row>
		<row book="20" chapter="16" verse="33" tag="">[33] Mite in bangbangin ai a san zongin, a piang ding thu pen TOPA’ deihna bangbek hizaw hi.</row>
		<row book="23" chapter="2" verse="6" tag="">[6] Amaute pen nisuahna lam gam a om khongkhaite le Filistia mite bangin aisante tawh kidim uh a, gamdang mite’ ngeina zui uh ahih manin Jakob suanlekhak, na mite nang na nial hi.</row>
		<row book="23" chapter="3" verse="2" tag="">[2] mi vanglian pa le galkap pa, thukhen pa le kamsang pa, aisan pa le upa pa,</row>
		<row book="23" chapter="8" verse="19-20" tag="">[19] Amaute in note kiangah, “Phun suausuau-in a pau mualmual vankah theite le aisan theite kiangah thu dong un. Mite in amau’ pasian-te thu dongin, mihingte’ thu pen misite dot ding mah hi lo ahi hiam?” hong ci ding uh hi. [20] Tua ciangin note in, “ TOPA in note hong hilh thute ngai un. Aisante’ thu ngai kei un. Amaute’ hong gen thute a kimanna om lo hi,” ci-in dawng un.</row>
		<row book="23" chapter="19" verse="3" tag="">[3] Egypt mite’ lungsim hawmsuak ding a, amau’ geelnate ka siasak ding hi. Amaute in milimte, vankah theite le aisan theite tungah thu dong ding uh hi.</row>
		<row book="23" chapter="44" verse="25" tag="">[25] Zuau thugente’ hilhkholhna limte a siasak pa, aisante pen mihai a suaksak pa, mipilte lehhei kikin, amau’ thutheihte haina a suaksak pa;</row>
		<row book="23" chapter="47" verse="9" tag="">[9] Aisan siamnate le mibum siamna vang lianpi na neih hangin ta khuaisuahna le meigonna, hih thu nihte thakhat thu-in ni khat sungin a kicing takin nangma tungah hong tung veve ding hi.</row>
		<row book="23" chapter="47" verse="12" tag="">[12] Na neulai a kipan na sep na mibumna le na aisannate ah kiptakin om in. Phattuamna na ngah kha ding a, mite na lausakzo kha ding hi.</row>
		<row book="23" chapter="57" verse="3" tag="">[3] No, aisan numeite’ tapate, numei tawh a mawh mite le numei pangtatte’ tuletate aw, hih lai-ah hong pai un.</row>
		<row book="24" chapter="14" verse="14" tag="">[14] Tua ciangin TOPA in, “Tua kamsangte in kei’ min suangin zuauthu hong gen uh hi. Amaute ka sawl kei a, thu ka pia kei a, zong ka hopih kei hi. Note kiangah hong gen uh thute a man lo maangmuhna, bangmahin a kimang lo aisanna, le amau’ ngaihsuttawm thute ahi hi.</row>
		<row book="24" chapter="27" verse="9" tag="">[9] Tua ahih manin Babylon kumpipa’ na sem kei un, ci-a note kiangah a hong gen na kamsangte uh, na aisan theite uh, na mang man theite uh, le na mangsan theite uh’ thugennate um kei un.</row>
		<row book="24" chapter="29" verse="8" tag="">[8] Vanglian TOPA, Israel mite’ Pasian in kong genin-ah: Note’ lakah a om na kamsangte uh le na aisan theite uh’ khemsa-in ta kei unla, a mangmat hong gente uh na ngai kei un.</row>
		<row book="26" chapter="13" verse="18" tag="">[18] Topa PASIAN ahi keimah in amaute tungah ka gen thu hih bangin gen in: No numeite in gimna na thuak ding uh hi. Mi khempeuh in a khutah a bulh ding uhleh a lu tungah a khip ding uh aite na bawl uh a, tua nate in mite’ lungsim uk hi. Note’ phattuam nadingin sih nading le hinna ding vangliatna thu, ka mihingte tungah na zang nuam uh hi.</row>
		<row book="27" chapter="1" verse="20" tag="">[20] Kumpipa in bangbang thuhaksa nono a dot hangin, hih mi lite pen ama gam sung khempeuha mitphial siamte le aisan theite khempeuh sangin a zah sawmin a siamzawklam uh a mu hi.</row>
		<row book="27" chapter="2" verse="10" tag="">[10] Khongkhai theite in, “Kumpipa aw, na deihna bang a hong gen thei ding hih leitungah mihing khat beek om lo ding hi. Kumpi gen loh milian pen le mi thupi pen khat beek in, a aisan theite, a mitphial siamte, le a khongkhai theite tungah tua bang thu a dong ngei kuamah om nai lo hi.</row>
		<row book="27" chapter="2" verse="27" tag="">[27] Daniel in, “Kumpipa aw, tua na theihnop thu a hong gen thei ding khongkhai thei, mitphial siam, aisan siam kuamah om lo hi.</row>
		<row book="27" chapter="4" verse="7" tag="">[7] Tua ciangin aisan theite, mitphial siamte, khongkhai theite, aksi et siamte khempeuh hong pai uh a, amaute kiangah ka mang ka gen hi. Ahih hangin a khiatna a hong gen thei kei uh hi.</row>
		<row book="27" chapter="5" verse="7" tag="">[7] Amah in mitphial siamte, aisan siamte, aksi et siamte va sam pak un, ci-in a kiko hi. Tua mite a hong tun uh ciangin kumpipa in, “Hih lai kigelh a sim thei, a khiatna a hong gen thei peuhmah kumpi puanpi silhsakin, minphatna khamkhi a ngawngah ka oksak ding a, kumpi gam sungah a za lian a thumna-in ka koih ding hi,” a ci hi.</row>
		<row book="27" chapter="5" verse="11" tag="">[11] Na gam sungah Pasian’ kha a nei mi khat a om hi. Na pa kumpi ahih laitakin, tua mipa in pasian-te’ pilna tawh a kibang pilna, theihna le lungsim navakna a nei hi. Tua hi a, kumpi ahi na pa Nebukhadnezzar in tua pa pen aisan theite, mitphial siamte, khongkhai siamte, le aksi et siamte’ ukpi dingin a koih hi.</row>
		<row book="44" chapter="19" verse="19" tag="">[19] Ai a san ngei mi tampi tak in zong a aisanna laibute uh hong paipih uh a, mi khempeuh’ muhin a haltum uh hi. Tua laibu mante a gawm uh ciangin ngun peek then nga man bang ahi hi.</row>
		<row book="66" chapter="9" verse="21" tag="">[21] A mi thahna, a aisanna, a paktatna, le a guktaknate uh zong khawl tuan lo uh hi.</row>
		<row book="66" chapter="18" verse="23" tag="">[23] Na sungah meivak taang zong kimu nawn lo ding a, a kiteng nungak le tangval a lungdamte’ awging kiza nawn lo ding hi. Bang hang hiam cih leh na sumbawlte, leitungah a thahat pen hi a, na ai tawh leitung mi khempeuh na khem hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
		<row book="66" chapter="22" verse="14-15" tag="">[14] Khuapi kulhkongpi sungah a luttheih nading le nuntakna singgah a nektheih nadingun a puan uh a siangin a sawp mite, mi hampha ahi uh hi. [15] Ahi zongin a lampial mite, aisan mite, a paktat mite, mi thatte, milim biate, le zuaugen nuamsa-in zuau a gengen mite, khuapi pualamah a om uh hi.</row>
	</category>
	<category id="2">
		<row book="20" chapter="5" verse="3-6" tag="">[3] Numei paktatte’ kampau khuaizu bangin khum mahmahin a thugente uh a neel dakdak hangin, [4] a tawpna-ah lungkhamna le natna simloh nangma tungah bangmah dang hong guan lo hi. [5] Amah in sihna gamah nang hong paipih ding a, ama tot lampi pen sihna mun tunna lampi ahi hi. [6] Nuntakna lampi-ah amah om lo a, nang na phawk loh hangin amah lam pialin a vakvai ahi hi.</row>
		<row book="20" chapter="5" verse="11" tag="">[11] Na sih kuan uh ciangin thumin na tau ding uh a, gawngin na guhguak bekun na om ding uh hi.</row>
		<row book="20" chapter="6" verse="26-28" tag="">[26] Bang hang hiam cih leh anlum khat tawh numei paktat khat kingahzo a, ahi zongin numei tawh mawhna in nuntakna bup siasak hi. [27] Na ang sungah meikuang pom lecin na puan kang loin om ding ahi hiam? [28] Mei-am tungtawnin pai lecin na khe kang loin om ding ahi hiam?</row>
		<row book="20" chapter="6" verse="32" tag="">[32] Ahi zongin numei tawh a mawhte pen thu ngaihsun thei lo mi hi a, amau le amau a kisusiatawm ahi uh hi.</row>
		<row book="20" chapter="7" verse="26-27" tag="">[26] Tua bang numei in mi tampi tak siasakin, simzawh loh ding mi tampi’ sihna a piangsak hi. [27] Tua bang numei zuihna pen sihna gam zuatna hi a, sih baihna ding lampi zuatna ahi hi.</row>
		<row book="46" chapter="6" verse="18" tag="">[18] Numei tawh mawhna na pelh un. Mi khat in a bawl mawhna tuamtuamte in ama pumpi sukha lo hi, a ci om hi. Ahi zongin numei tawh a mawhte, ama pumpi tungah a khial ahi hi.</row>
	</category>
	<category id="3">
		<row book="1" chapter="1" verse="29-30" tag="">[29] Pasian in, “En un, leitung maitang khempeuhah a om, tang a piangsak kungnote khempeuh le a gah sungah tang a om singkung khempeuh note tungah kong pia khinta hi. Tuate an-in na nei ding uh hi. [30] Leitung ganhing khempeuhte tung, huih lak vasate khempeuh tung, leitungah a bokvakte khempeuh tung, nuntakna hu a neite khempeuh tungah an dingin kung hing khempeuh ka hong pia khinta hi,” a ci hi. Tua mah bangin a piang pah hi.</row>
		<row book="1" chapter="9" verse="3-4" tag="">[3] A nungta a gamtang peuhmah, note a dingin an hi ding hi. Kung hing khempeuh ka hong piak bangin na khempeuh zong note ka hong pia hi. [4] A nuntakna ahi a sisan pen a sa tawh na ne khawm kei bek ding uh hi.</row>
		<row book="1" chapter="14" verse="18" tag="">[18] Tua ciangin Jerusalem kumpipa Melkhizedek in an le leenggahzu hong pusuah hi. Amah pen Sang Pen Pasian’ siampi zong ahi hi.</row>
		<row book="1" chapter="32" verse="31-32" tag="">[31] A khelpi’ hangin amah bai kawmin Peniel a kantan laitakin ni hong suak hi. [32] Tua ahih ciangin tuni dongin Israel mite in khelkom tunga a om khel thagui ne lo uh hi. Amah in Jakob’ khelkom, a khel thagui tung a sukna hang ahi hi.</row>
		<row book="1" chapter="42" verse="1-2" tag="">[1] Egypt-ah an a omna thu Jakob in a theih ciangin a tate kiangah, “Bang hangin khatlekhat ki-enen mawk na hi uh hiam? [2] Egypt-ah an om hi, ci-in ka za hi. Eite si loin i nuntak nadingin paisuk unla, ei a’ ding an va lei un,” a ci hi.</row>
		<row book="2" chapter="16" verse="31-35" tag="">[31] Tu-in Israel mite in a min manna ci uh hi. Tua pen nannan tang tawh kibangin a mel kang a, a limna pen khuaizu tawh a kibawl mohpheng tawh kibang hi. [32] Moses in, “ TOPA’ thupiak hih bang ahi hi: ‘Egypt leitang panin note kong paikhiatpih lai-in sehnel gamah note kong vakna an na suanlekhakte un a muh theih nadingun na khang tawntungun lawhta dim khat kem un,’ ci hi,” ci-in a gen hi. [33] Moses in Aaron kiangah, “Beel khat la inla, tua sungah manna lawhta dim khat koih inla, na khang tawntungun a kikem dingin TOPA’ mai-ah koih in,” a ci hi. [34] TOPA in Moses a thupiak bangin Aaron in kep dingin Thuciamna Singkuang mai-ah a koih hi. [35] Amaute a ten theih nading uh leitang a tun mateng, kum sawmli sung Israel mite in manna ne uh a, Kanaan gamgi a tun matengun manna bek a ne uh ahi hi.</row>
		<row book="3" chapter="11" verse="39-43" tag="">[39] “Note’ nek theih ding ganhing khat peuhpeuh a sih leh a sisa a lawng pa pen a nitak mateng a nin hi ding a, [40] a sisa a ne pa in ama puante sawpin a nitak mateng a nin hi ding hi. A sisa a puapa in zong ama puante sawpin a nitak mateng a nin hi ding hi. [41] “Leitungah a hontat ganhing peuhmah a kihhuai hi a, tuate kine lo ding hi. [42] A awmtal peuhmah leh khe li-a a pai peuhmah, ahih kei leh khe tampi a nei, leitungah a pai a hontat ganhing khempeuh, note in na ne kei ding uh hi. Bang hang hiam cih leh tuate pen a kihhuai ahi hi. [43] A hontat ganhing khat peuhpeuh tawh nomau mah a kihhuai-in na kibawltawm kei ding uh a, tuate tawh nomau na kininsak tawm kei ding uh hi. Na kinitsak tawm uhleh a nin na suak ding uh hi.</row>
		<row book="4" chapter="11" verse="4-9" tag="">[4] Tu-in amaute’ lakah a om gamdang mite in anlim a lunggulh mahmah uh hi. Israel mite zong kap kik uh a, “Sa nek ding nei hi leeng maw! [5] Egypt-ah man pia loin i nek ngasate, tangmaite, dawnpawlte, lo-uih neute, lo-uih sante, le lo-uih kangte i phawkphawk hi. [6] Ahih hangin tu-in i tha bei ta a, hih manna simloh bangmah dang om peuhmah lo hi,” a ci uh hi. [7] Manna pen nannan tang tawh kibang a, a mel pen bedolak singnai tawh kibang hi. [8] Mite pai kawikawi-in khawm uh a, an gawina tawh gawi-in, tua ahih kei leh sum sungah su-in, beelin huan uh a, mohin a bawl uh hi. A limna pen sathau tawh a kibawl moh ki-em tawh kibang hi. [9] Zanin giahphual tungah daitui a kiat ciangin manna tawh kia khawm hi.</row>
		<row book="4" chapter="11" verse="18-23" tag="">[18] Mite tungah, ‘Zing cianga dingin note ki-ap pha un, sa na ne ding uh hi; bang hang hiam cih leh TOPA’ zakin na kap uh a, “Sa nek ding kua in hong pia ding ahi hiam? Bang hang hiam cih leh Egypt gamah nuam i sa hi,” na ci uh hi. Tua ahih ciangin note’ tungah TOPA in sa hong pia ding a, note in sa na ne ding uh hi. [19] Note in ni khat sung, ahih kei leh ni nih sung, ahih kei leh ni nga sung, ahih kei leh ni sawm sung, ahih kei leh ni sawmnih sung bek ne loin, [20] na ikkhiat dong uh le na kih dong matengun kha khat sung tawntung sa na ne ding uh hi. Bang hang hiam cih leh note’ lakah a om TOPA nialin a mai-ah na kap uh a, “Bang hangin Egypt panin paikhia ihi hiam?” na ci uh hi,’ ci in,” a ci hi. [21] Ahih hangin Moses in, “Kei tawh a kisim khawm mi tul zaguk tak om hi. Nangmah in, ‘Kha khat sung tawntung a nek dingun amaute sa pia ning!’ na ci hi. [22] Amaute’ khamzah dingin tuuhonte le bawnghonte amau a dingin kigozo ding ahi hiam? Tua ahih kei leh tuipi ngasate khempeuh amau’ khamzah ding kimanzo ding ahi hiam?” a ci hi. [23] TOPA in Moses kiangah, “ TOPA’ hih theih ding zah kiciangtan sa na hi hiam? Ka thugen a manin hong tun leh hong tun loh tu-in na mu ding hi,” a ci hi.</row>
		<row book="5" chapter="8" verse="3" tag="">[3] Mite, an bek tawh nungta loin TOPA’ kamsung panin a pusuak thu khempeuh tawh nungta hi, ci-in note hong theihsak nadingin, amah in note hong niamkhiatin hong gilkialsak a, note hitaleh na pu na pate uh hitaleh in a theih ngei loh manna tawh hong vak hi.</row>
		<row book="5" chapter="14" verse="1-29" tag="">[1] “Note pen TOPA na Pasian uh mite na hi uh hi. Misite hangin note ki-atkeh loin, na sam uh zong na mettol kei ding uh hi. [2] Bang hang hiam cih leh note pen TOPA na Pasian uh tungah a siangtho mite na hi uh a, leitung a om mite khempeuh sung panin ama neih dingin TOPA in note hong teel ahi hi. [3] “A kihhuai na khat peuhpeuh na ne kei ding uh hi. [4] Na nek theih ding uh ganhingte: Bawng, tuu, keel, [5] sakhital, sanang, simsakhi, sathak, saza, zosakhi, le gamtuu ahi hi. [6] Ganhingte lak panin a khecin a ka, eknel a hai ganhing peuhmah na ne thei ding uh hi. [7] Ahi zongin eknel a hai a, a khecin a ka ahi zongin na nek theih loh dingte uh: Kalaoh, bilpi, le sakikhte in eknel a hai hangin a khecin ka lo ahih manin note a dingin a nin ahi hi. [8] Vok pen a khecin a kat hangin eknel hai lo ahih manin note-a’ dingin a nin ahi hi. Tuate’ sa ne loin, a sisate zong na lawng kei ding uh hi. [9] “Tui sunga om khempeuh lak panin phe le lip a nei peuhmah na ne thei ding uh hi. [10] Phe le lip a nei lo peuhmah na ne kei ding uh a, tuate pen no-a’ dingin a nin ahi hi. [11] “Vasa a siang khempeuh na ne thei ding uh hi. [12] Ahih hangin na nek loh dingte uh: Muvanlai, musane, luimu, [13] mupi, mumeika, amau nam ciat; [14] va-ak nam khempeuh; [15] vasa-kalaoh, pengpelep, vatawt, musi nam khempeuh; [16] keising le simbu, gam vatawt [17] le tui vatawt, samuat ne musane le tuimu, [18] gun vapi, gun vazonei nam khempeuh; huihtun le bak ahi hi. [19] “Kha a nei insek ganhing khempeuh no a dingin a nin ahi hi; tuate kine lo ding hi. [20] A leng thei insek ganhing a siangte khempeuh na ne thei ding uh hi. [21] “Ama thu-a a si tawm ganhing peuhmah na ne kei ding uh hi. A nek dingun na khuasung uha om khualmite tungah na pia thei ding uh a, tua ahih kei leh zong gamdang mite tungah na zuak thei ding uh hi. Bang hang hiam cih leh note pen TOPA na Pasian uh tungah a siangtho mi na hi uh hi. “Keelno a pi’ nawizu tawh na huan kei ding uh hi. [22] “A kum kumin na lo uhah a piang, na khaici panun a piang khempeuh sawm-ah-khat na pia ding uh hi. [23] TOPA na Pasian uh na zahtak tawntung nading uh na theih nadingun, ama min a ten nadingin a teelna mun TOPA note’ Pasian’ mai-ah na an uh, na leenggahzu uh, na sathau uh sawm-ah-khat, le na bawnghon uh le na tuuhon tacilte uh na ne ding uh hi. [24] TOPA na Pasian un a min koih nadingin a teelna mun pen, TOPA na Pasian un no thupha hong piak ciangin note kiang panin gamla lua a, no a dingin lam a sau luat manin sawm-ah-khat na paipih zawh kei uhleh, [25] tuate sum na suah ding uh a, a sumte tunin, TOPA na Pasian un a teelna munah na pai ding uh a, [26] na deih peuhpeuh uh bawng ahi a, tuu ahi a, leenggahzu ahi a, khamtheihzu ahi zongin, na duh peuhpeuh uh leina-in a sum na zang ding uh hi. TOPA na Pasian uh mai tua lai munah na ne ding uh a, note le na innkuanpihte uh na lungdam ding uh hi. [27] “Note bangin amaute in tanh le luah nei lo ahih manin na khuasung uha om Levi mite na mangngilh kei ding uh hi. [28] “Kum thum simin tua kum-a note’ anpiang sawm-ah-khat khempeuh hong paikhiatpihin na khuasung uhah na khol ding uh hi. [29] TOPA na Pasian un na sepnate khempeuh uhah thupha hong piak theih nadingin, note tawh kibangin amaute in tanh ahi a, luah ahi zongin nei lo uh ahih manin note’ khua sunga om Levi mite, peemtate, pa nei lote, leh meigong numeite hong pai-in tua ante ne-in a gilvah ding uh hi.</row>
		<row book="5" chapter="26" verse="9" tag="">[9] Amah in hih mun hong tunpihin, bawngnawi le khuaizu tui bangin a luanna gam hih leitang ko tungah hong pia hi.</row>
		<row book="5" chapter="27" verse="3" tag="">[3] Na pu na pate uh Pasian ahi TOPA in note tungah hong ciam mah bangin bawngnawi le khuaizu tui bangin a luanna leitang, TOPA na Pasian un note hong piakna gamah a lut dingin na galkah uh ciangin tua suangte tungah hih thute na gelh ding uh hi.</row>
		<row book="6" chapter="5" verse="11-12" tag="">[11] Paisan Pawi khit a zing ciang ni teekteekin amaute in tua gam a piang silngo sawh loh moh le ankan a ne uh hi. [12] Tua gam a piang a nek ni uh a zing ciangin manna a bei ta hi. Israel mite in manna nei nawn lo uh a, ahih hangin tua kumin Kanaan leitang a piangte a ne uh hi.</row>
		<row book="16" chapter="8" verse="10" tag="">[10] Tua ciangin amah in amaute kiangah, “Tu-in ciah un. Anlim tuilim ne-in thadim unla, a nei zo lote zong va kholh un; bang hang hiam cih leh i TOPA a dingin tuni pen biakna ni siangtho ni ahi hi; dah kei un, bang hang hiam cih leh TOPA’ hong piak lungdamna in note hong thahatsak ding hi,” a ci hi.</row>
		<row book="16" chapter="8" verse="12" tag="">[12] Tua ahih ciangin mi khempeuh anne tuidawnin midangte a kholh ding le lungdam a om dingin a ciah uh hi; bang hang hiam cih leh amaute tungah a kigen thute amaute in a theitel uh hi.</row>
		<row book="16" chapter="9" verse="20" tag="">[20] Amaute hoihtakin thu na hilh a, na manna an zong amaute kiang panin na lakik kei a, a dangtakna uh a phasak dingin tui na pia hi.</row>
		<row book="16" chapter="9" verse="25" tag="">[25] Tua hi a, amaute in kulhnei khuapite le gam hoihte la uh a, na hoih tampi tawh a kidim innte, suang kikhuak tuibemte, leenggui lote, oliv lote, le nek theih singgah kung tampi a luah uh hi. Amaute in tuate ne-in gilvahin thau uh a, nangma hoihna hangin nuamsa mahmah uh hi.</row>
		<row book="19" chapter="23" verse="5" tag="">[5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi.</row>
		<row book="20" chapter="15" verse="17" tag="">[17] Kitawngtawng kawmin sameh limpen nekna sangin ki-it diamdiamin anteh meh nek hoihzaw hi.</row>
		<row book="20" chapter="16" verse="26" tag="">[26] An duhna in mi na semsak a, gilkialna in nak sepsak semsem zaw hi.</row>
		<row book="20" chapter="23" verse="7" tag="">[7] “Ne ne un,” hong cih hangin a cih takpi hi lo hi. Bang hang hiam cih leh na dangtawng a hong sun samzang nekkhak tawh kibang ding hi.</row>
		<row book="20" chapter="23" verse="20" tag="">[20] Zu nenete tawh kikhawl kei inla, a uisante tawh kithuahkha kei in.</row>
		<row book="21" chapter="3" verse="13" tag="">[13] Eite khempeuh in an ne tui dawnin i sepna thaman tawh lungdamin i om ding kilawm a, tua pen Pasian’ hong piak letsong ahi hi.</row>
		<row book="21" chapter="9" verse="7" tag="">[7] An ne-in lungdam inla, zu ne-in lungnuam in. Na gamtatna peuhpeuh Pasian in hoih a sa hi.</row>
		<row book="23" chapter="11" verse="6-9" tag="">[6] Keivom pen tuuno tawh omkhawm ding a, kamkei gialbem pen keelno tawh lumkhawm ding hi. Bawngno le humpinelkai le ganhing thaute omkhawm ding uh a, naupangno khat nangawn in tuate hawlzo ding hi. [7] Bawngpi le vompi in an nekhawm ding uh a, amau’ note lumkhawm ding uh hi. Humpinelkai in bawngtal mah bangin buhkung ne ding hi. [8] Nawine naungek, gul gilo’ kua vangah kimawl ding a, nawine nawn lo naupang in gul gunei’ bu a sawk hangin a gul in tu lo ding hi. [9] Ka mual siangtho buppi tungah amaute khatlekhat kiliamsak lo ding uh a, kisusia lo ding uh hi. Bang hang hiam cih leh tuite in tuipi omna a tuamcip mah bangin leitungah TOPA’ thu theihna kidim ding hi.</row>
		<row book="23" chapter="65" verse="25" tag="">[25] Keivom le tuuno in an nekhawm ding uh a, humpinelkai in bawngtal bangin buhkung ne ding hi. Leivui pen gulpi’ an hita ding a, mite hong tu nawn lo ding hi. Keima mual siangtho tung tengah amaute kiliamsak lo ding uh a, kisusia lo ding uh hi, TOPA in ci hi,” a ci hi.</row>
		<row book="23" chapter="7" verse="15" tag="">[15] Amah in a hoih lote nialin a hoihte a teel theih hun ciangin bawngnawi thaukhal le khuaizu ne ding hi.</row>
		<row book="24" chapter="7" verse="20-22" tag="">[20] Tua ahih manin TOPA in kong cihin-ah: En in, ka hehna le ka thangpaihna hih munah ka bua ding a, mihingte’ tung le ganhingte’ tung, lo lai-a singkungte le leilak a singgahte tungah ka sung ding hi. Ka hehna mei bangin kuang ding a, kisumit lo ding hi. [21] “Vanglian TOPA, Israel mite’ Pasian in hih bangin kong ci hi: Mei tawh haltum ding na meihal biaknate uh hal nawn loin, sa nektheih biakpiaknate tawh kibangin ne vet un. [22] Bang hang hiam cih leh Egypt gam panin na pute na pate uh ka lakkhiat lai-in ka hopih kei a, meihal biakna pia ding le biakpiakna a bawl dingin thu ka pia kei hi.</row>
		<row book="24" chapter="32" verse="22" tag="">[22] a pute a pate uh tungah piak dingin na ciamsa, bawngnawi le khuaizu tui bangin a luanna hih gam na pia hi.</row>
		<row book="26" chapter="4" verse="9-15" tag="">[9] “Tu-in mangbuh, mangbuhham, belawi, taang, le mangbuhman pawlkhat la inla, tuate hel khawmin anlumin bawl in. Na veilam delhphahin na lup hun ni zathum le ni sawmkua sung tua na bawl anlum na ne ding hi. [10] Nek khatin anlum shekel sawmnih gik bek na ne ding a, ni khatin khatvei bek na ne ding hi. [11] Tui zong duh zahzah hi loin, ni khatin thawl khat bek na dawn ding hi. [12] Na nek ding anlum pen mite’ muhin mihing ekkeu khawmin tuate mei-in na cih khit ciangin tua sungah na em ding hi,” hong ci hi. [13] Tua ciangin TOPA in, “Israel mite, gam dangah ka thehthang hun ciangin thukham in nek dingin a kham an ninte tu-a mah bangin ne ding uh hi,” a hong ci hi. [14] Ahi zongin kei zong ka dawngkik a, “Topa PASIAN aw, cikmahin kei ka kininsak ngei kei hi. Ka neu tung a kipan tu dongin ama thu-in a sitawm ganhing sa ahi a, gamsate’ nek baang ahi zongin ka ne ngei kei hi. A ninin a kiseh an khat peuhpeuh ka ne ngei nai kei hi,” ka ci hi. [15] Tua ciangin amah in, “Tua ahihleh pha hi. Mihing ek tangin bawng-ek na zang ding a, tua bawng-ek am sungah na em ding hi,” a hong ci hi.</row>
		<row book="26" chapter="47" verse="10-12" tag="">[10] Engedi khua panin Eneglaim khua ciang dong tuipi dungah ngasa bengte omin, tua dungah a ngen uh zalin phokeu ding uh hi. Mediterranean Tuipi sungah ngasa a omzah mah bangin ngasa nam tampi om ding hi. [11] Ahi zongin tuipi dunga om nawnglakte le bualte-a om tuite siang lo ding a, cikhuk dingin a tuaci mahin omlai ding uh hi. [12] Hih gun pang tuakah a gah nek dingin singkung nam khempeuh po ding hi. A tehte pulh ngei lo ding a, a gah tawh zong kilawi ngei lo ding hi. Biakinn panin a luangkhia tui ngah ding uh ahih manin khasimin a gah thak gah tawntung ding uh hi. A singgahte an ding hi ding a, a tehte zatui-in kizang ding hi,” hong ci hi.</row>
		<row book="27" chapter="1" verse="12-16" tag="">[12] Amah in, “Ni sawm sung hong ze-etin, anteh bek hong nesak inla, tui bek hong dawnsak in. [13] Tua ciangin kumpipa’ an a ne khangnote tawh hong enkak khawm in la, nong muhna bangbangin thu khenta in,” a ci hi. [14] Amah in amau’ ngetna bang mangin ni sawm sung ze-et dingin a thukim hi. [15] Ni sawm a cin khit ciangin amaute pen kumpi an nete sangin cidamzaw uh a, a ci a sa uh a hoihzaw hi. [16] Tua ciangin a cing pa in kumpi an le leenggahzu pia loin amaute anteh an a pia hi.</row>
		<row book="40" chapter="4" verse="4" tag="">[4] Ahi zongin Jesuh in, “Lai Siangtho sungah, ‘Anlum bek tawh mite nungta lo a, Pasian genkhiat thute tawh nungta zaw hi,’ ci-in kigelh hi lo ahi hiam?” ci-in a dawng hi.</row>
		<row book="40" chapter="6" verse="11" tag="">[11] Nisim khamkhop an hong pia in.</row>
		<row book="40" chapter="8" verse="31-32" tag="">[31] Tua ciangin dawite in Jesuh kiangah, “Kote hong hawlkhia ding na hih leh hua vokte sungah hong lutsak in,” ci-in a thum uh ciangin [32] Jesuh in, “Pai un,” ci ahih manin amaute zong paikhia-in vokte sungah a lut uh hi. Tua vok honte, keen luvum panin tuaksuk gawpin tuili sung tu uh ahih manin a vekpi-in tuikia-in a si khin hi.</row>
		<row book="40" chapter="15" verse="11" tag="">[11] Kam sungah a tumsuk nate in mi ninsak lo a, kam sung panin a pusuak nate in mi a ninsak hizaw hi,” a ci hi.</row>
		<row book="40" chapter="15" verse="17-20" tag="">[17] Kam sungah a tumsukte pen gil sung tawnin tua panin paikhiasuak hi lo ahi hiam? [18] Ahi zongin kam sung panin a pusuakte pen lungsim panin hong kipankhia hi a, hihte in mi ninsakthei hi. [19] Bang hang hiam cih leh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, le ngaihsut hoih lo a tuamtuam hong piangkhia hi. [20] Hih bang nate in mi ninsak a, khut sil loin annekna in mi ninsak lo hi,” ci-in a dawng hi.</row>
		<row book="41" chapter="5" verse="13" tag="">[13] Tua ahih manin Jesuh in dawite a pai nading uh thu pia a, dawite zong mipa sung panin paikhia-in vokte sungah a lut uh hi. Tua vok honpite a vekpi-in tulnih bang pha hi. Mualtung panin taisuk henhan uh a, tuili sung kidenna-in tuikia mangkhin uh hi.</row>
		<row book="42" chapter="24" verse="30" tag="">[30] Amaute tawh an ne dingin a tut ciangin Jesuh in anlum la a, Pasian tungah lungdamna a kohkhit ciangin balnenin amaute a pia hi.</row>
		<row book="43" chapter="4" verse="34" tag="">[34] Tua ciangin Jesuh in, “Keimah hong sawl pa’ deihna bangin na semin, sep dingin hong piak nasep zawhna pen ka nuntakna an ahi hi.</row>
		<row book="43" chapter="6" verse="27" tag="">[27] A ningthei ante ngaihsutin nei masa kei unla, nuntak tawntungna an kan masa zaw un. Pa Pasian in tua an a pia dingin kei hong sehsa ahih manin keimah in note tungah nuntak tawntungna an ka hong pia ding hi,” ci-in a dawng hi.</row>
		<row book="43" chapter="6" verse="48-51" tag="">[48] Kei pen nuntakna an ka hi hi. [49] Na pu na pate un gam sungah manna ne uh a, a vekpi-un si veve uh hi. [50] Ahi zongin vantung panin a hong pai an a ne mi peuhmah si lo ding hi. [51] Kei pen vantung panin a hong paisuk nuntakna an ka hi hi. Tua an a ne mi peuhmah nungta tawntung ding hi. Leitung mite a nuntak nadingin ka piak ding an pen keima sa ahi hi,” a ci hi.</row>
		<row book="43" chapter="21" verse="9-12" tag="">[9] Tui gei a tun uh ciangin mei-am tungah ngasa le anlum a ki-em a mu uh hi. [10] Jesuh in amaute kiangah, “Tu-a na ngasa matte uh pawlkhat hong paipih un,” ci-in a gen ciangin [11] Simon Peter zong gunkuang tungah va kahin ngasa a dimin a om ngen va kai a, ngasa a vekpi-in za le sawmnga le thum pha-in tam mahmah napi-in a ngen uh themkhat zong kikeek lo hi. [12] Tua ciangin Jesuh in amaute kiangah, “Hong pai un; zing an ne ni,” a ci hi. Amah pen Topa ahih lamtak thei uh ahih manin, “Nang kua na hi hiam?” ci-in a nungzuite khat beek in dong ngam lo uh hi.</row>
		<row book="44" chapter="6" verse="1-2" tag="">[1] Tua khit ciangin thu um mi hong tam tektek a, Jew mite le Grik pau a zang Jew mite kikalah kiphunsanna thu hong om hi. Grik pau a zang Jew mite in, “Annek tuidawn, sumlepai hawmna-ah ka meigong numeite uh hong kipiaksak lo hi,” ci-in lungkim lo uh hi. [2] Tua ahih manin sawltak sawm le nihte in thu um mi khempeuh samin kaikhawm uh a, “Kote in Pasian’ thu hilh ding don man lo liangin annek tuidawn sumlepai vai-ah kong manlah ding uh kilawm lo hi.</row>
		<row book="44" chapter="10" verse="13-19" tag="">[13] Awging khat in ama kiangah, “Peter aw, tho inla tuate go-in ne in,” a ci hi. [14] Ahi zongin Peter in, “Topa aw, tuate go-in ka ne het kei ding hi. A ninin a kingaihsun peuhmah ka ne ngei het kei hi,” ci-in a dawng hi. [15] A awging in ama kiangah, “Pasian in a siangin a gensa khat peuhpeuh a ninin ngaihsun kei in,” a ci leuleu hi. [16] Tu-a bangin a thumveina dong a cihkhit ciangin vantung lamah tua a peek deda a kilato kik hi. [17] Peter in tua a maangmuhna bang a cihnopna hi ding ahi hiam, ci-in lamdangsa-in a om laitakin, Kornelias in a sawl mite in Simon’ inn hong kan kawikawi uh a, a inn hong thei uh ahih manin a kongbiang hong tungta uh hi. [18] Amaute in, “Simon Peter a kici mi khat, hih lai-ah zin hong tung kha hiam,” ci-in a hong dong uh hi. [19] Tua bangin Peter in a maang muh lungngaingai-in a om laitakin Kha Siangtho in, “En in, mihing thum in nang hong zong uh hi.</row>
		<row book="44" chapter="11" verse="6-10" tag="">[6] Tua a peek deda tung, limtakin ka et ciangin ganhing, gamsa, a bokvak ganhing le vasate ka mu hi. [7] Tua ciangin awging khat in kei kiangah, ‘Peter aw, tho inla tuate go-in ne in,’ hong cihna ka za hi. [8] Ahi zongin keimah in, ‘Topa aw, tuate go-in ka ne het kei ding hi. Bang hang hiam cih leh a ninin a kingaihsun an peuhmah ka kam ka tun ngei kei hi,’ ka ci hi. [9] Ahi zongin van panin a awging in, ‘Pasian in a siangin a gensa khat peuhpeuh a nin na ci kei ding hi,’ hong ci kik hi. [10] Tu-a bangin a thumveina dong hong cih khit ciangin vantungah tua a peek deda kilato kik hi.</row>
		<row book="45" chapter="14" verse="1-3" tag="">[1] Upna neu mite pawlbawl unla, na ngaihsutna uh a kituah kei leh zong mawhsak kei un. [2] Mi pawlkhat in na khempeuh ka nektheih ding hi, ci-in ngaihsun uh hi; ahi zongin upna neute in anteh bek ne ngam uh hi. [3] Tua ahih manin a ne mite in a tang mite simmawhbawl kei hen la, a tang mite in zong a ne mite simmawhbawl kei hen. Bang hang hiam cih leh a ne mite zong Pasian in a san mite mah ahi hi.</row>
		<row book="45" chapter="14" verse="6" tag="">[6] Ni khatpeuh thupi diak hi, ci-in a tang mite in Topa a pahtawina-in a tang ahi uh hi. An khempeuh a ne mi in zong Pasian’ tungah lungdamna ko-in ne uh ahih manin Topa a pahtawina mahin a ne uh ahi hi. Nek dingin kilawm lo hi, ci-in a ne lo mite in zong Pasian tungah lungdamna mah ko ahih manin Topa a pahtawina mahin a ne lo uh ahi hi.</row>
		<row book="45" chapter="14" verse="17" tag="">[17] Bang hang hiam cih leh Pasian’ Ukna pen nekledawn tawh a kisai thu hi lo a, Kha Siangtho hangin i ngah Pasian’ deih bangin gamtatna, kilemna, lungdamna, cihte hizaw hi.</row>
		<row book="45" chapter="14" verse="20-23" tag="">[20] Annek huhau-in Pasian’ sepsa thute susia kei ni. An khempeuh a kine thei ding ahi hi; ahi zongin tua nekna hangin mi khat peuhpeuh a pukding ahihleh a khial ihi hi. [21] Midangte in a puklawh theih annekna, zunekna, le na khat peuhpeuh i kikep ding a man pen ahi hi. [22] Hih thu-ah no’ upna le no’ ngaihsutnate, Pasian tawh note’ kikal thu hisak un. Amau lungsim sungah man a sak bangun a gamta zote pen a lung uh nuam mahmah hi. [23] Ahi zongin lunghimawh pipi-in a ne a om leh, a upna uh tawh kizui-in a gamta hi lo uh ahih manin Pasian in tua bang mite a mawhsak ding hi. I upna bangin gamtat lohna peuhpeuh mawhna ahi hi.</row>
		<row book="46" chapter="6" verse="13" tag="">[13] “An pen i gilpi a’ ding hi a, gilpi zong an a’ ding mah hi lo ahi hiam?” a ci zong omkha ding hi. Ahi zongin Pasian in tua tegel a beisak hun hong tung ding hi. Pumpi pen paktatna-in zat ding hi lo a, Topa’ na sepna-in zat ding hizaw hi. Topa in pumpi a’ ding na hong sem hi.</row>
		<row book="46" chapter="8" verse="8" tag="">[8] Ahi zongin tua i nek ante in Pasian tawh i kizopna hong hoihsak tuan lo hi. I nekloh hangin siatna om tuan lo a, i nek hangin zong phatna om tuan sam lo hi.</row>
		<row book="46" chapter="8" verse="13" tag="">[13] Tua ahih manin nekna in thu upna sungah ka sanggamte khat a khialsak ding ahihleh, amah a pukkhak loh nadingin milim biakna sa ka ne ngei het kei ding hi.</row>
		<row book="46" chapter="10" verse="27" tag="">[27] Thu um lo mi khat in an nekpih dingin hong samin tua an ne dingin na pai leh, na lungsimah kisuanna a om loh nadingin bang sa ahi hiam, ci-in dong se loin ne lel in.</row>
		<row book="46" chapter="10" verse="31" tag="">[31] Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian’ minthan nadingin na hih un.</row>
		<row book="46" chapter="11" verse="22" tag="">[22] Hih bangin na gamtat uh, anletui na nek nading uh inn nei lo na hi uh hiam? Tua ahih kei leh Pasian’ pawlpi simmawh bawlin pawlpi mizawngte na maizumsak nopna uh ahi hiam? Hih thu tawh kisai-ah hong pakta ding nong sak uhleh note ka hong pakta het kei hi.</row>
		<row book="46" chapter="11" verse="33" tag="">[33] Tua ahih ciangin sanggamte aw, nekkhawm ne dingin na kikhop uh ciangin kingakkim dimdiam un.</row>
		<row book="51" chapter="2" verse="16" tag="">[16] Tua ahih manin annek tuidawn, biakna pawite, Khadet pawi, le Sabbath ni tawh kisai-in kuamah in ngeina zuih ding bawl kei un.</row>
		<row book="53" chapter="3" verse="10" tag="">[10] Note tawh ka hong omkhawm lai-un, “Na a sem nuam lo mi peuhmah an nesak kei un,” ci-in ka hong gen uh hi.</row>
		<row book="58" chapter="5" verse="14" tag="">[14] Ahi zongin antak i cih pen a sia le a pha a khenthei, a lim le a lim lo a khentheita, a khangham khinsa mite a’ ding ahi hi.</row>
		<row book="66" chapter="2" verse="17" tag="">[17] Tua ahih manin zak nading bil a neite in Kha Siangtho in pawlpite kiangah a gen thute na za un. A gualzo mi tungah a kiselcip manna an pawlkhat le min thak a kigelhna suangkang khat ka pia ding hi. Tua suangkang pen a ngahte simloh kuamah dang in thei lo ding hi.</row>
		<row book="66" chapter="22" verse="2" tag="">[2] khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawm le nih vei a gah hi. A tehte zong natna dam nading zatui-in kizang hi.</row>
	</category>
	<category id="4">
		<row book="7" chapter="20" verse="26" tag="">[26] Tua ciangin Israel mite khempeuh, galkap vekpi paito-in Bethel-ah tungin a kap uh hi. Tua lai mun TOPA’ mai-ah amaute tu-in nitak dong tua ni an tang uh a, TOPA’ mai-ah meihal biakna le thunuama biakna a pia uh hi.</row>
		<row book="9" chapter="7" verse="6" tag="">[6] Tua ahih ciangin amaute Mizpah-ah kikhawm uh a, tui tawi-in TOPA’ mai-ah sungkhia uh a, tua ni-in an tangin tua lai munah, “ TOPA’ tungah i khial khinzo hi,” a ci uh hi. Samuel in Israel mite Mizpah-ah thu khen hi.</row>
		<row book="9" chapter="31" verse="13" tag="">[13] Amaute in a guhte la-in Jabesh khuasung makeng kung nuai-ah vui uh a, ni sagih sung an a tang uh hi.</row>
		<row book="10" chapter="1" verse="12" tag="">[12] Tua ahih ciangin Saul, a tapa Jonathan, le TOPA’ mi Israel-te hangin amaute thumin kap uh a, nitak dong an a tang uh hi; bang hang hiam cih leh gal sungah amaute si uh hi.</row>
		<row book="10" chapter="12" verse="15-17" tag="">[15] Tua ciangin Nathan a inn-ah a ciah hi. Tua ciangin Uriah’ zi in David tawh a neih naungek TOPA in vat a, a ci hong na hi. [16] Tua ahih ciangin David in naungek a dingin Pasian’ tungah thum hi. David in an tangin zan tawntung leilakah a lum hi. [17] Tua ciangin leilak panin a phong dingin a innsung upate ama kiangah ding uh hi. Ahih hangin amah tho lo a, amaute tawh an zong ne nuam lo hi.</row>
		<row book="10" chapter="12" verse="21" tag="">[21] Tua ciangin a nasemte in ama kiangah, “Hih banga na gamtatna a bangci hiam? Naungek a hin lai-in an tangin na kap hi; ahih hangin naungek a sih ciangin tho-in an na ne zawsop hi,” a ci uh hi.</row>
		<row book="11" chapter="21" verse="27-29" tag="">[27] Ahab in hih thute a zak ciangin a puante balkek a, a pum tungah puanhampi silhin, an tangin puanhampi tungah lum a, maikhingin a vak kawikawi hi. [28] Tu-in Tishbe khuami Elijah tungah TOPA’ thu hong tung a, [29] “Keima mai-ah bangzahin Ahab a kiniamkhiatna na mu hiam? Keima mai-ah amah kiniamkhiat ahih manin ama hun sungin siatna ka tungsak kei ding hi. Ahih hangin a tapa’ hun sungin ama innkuan tungah siatna ka tungsak ding hi,” a ci hi.</row>
		<row book="13" chapter="10" verse="12" tag="">[12] a thahat mi khempeuh kithawi-in Saul le a tapate’ luanghawmte lakhia-in Jabesh-ah a paipih uh hi. Tua ciangin amaute in Jabesh-a tawsaw nuai-ah amaute’ guhte vui uh a, ni sagih sung an a tang uh hi.</row>
		<row book="14" chapter="20" verse="3" tag="">[3] Tua ciangin Jehoshafat lau a, amahmah in TOPA’ lamlahna ding zong a, Judah gam khempeuhah an tan’ ding thu a zasak hi.</row>
		<row book="15" chapter="8" verse="21-23" tag="">[21] Tua ciangin eite’ Pasian’ mai-ah kote kiniamkhiat thei-in, kote le ka naupangte uh le ka neihsa khempeuh uh nuamtakin ka khualzinna uhah ka pai theih nading uh Pasian’ tung pan ka nget theih nadingun Ahava lui-ah an tanna ding thu ka taangko hi. [22] Bang hang hiam cih leh kumpipa kiangah, “Ka Pasian un amah a zong mite khempeuh ompihin amau a dingin a hoih na sem a, amah a nusiate khempeuh tungah amah heh hi,” ci-in gen khin ka hih manun lampi-ah kote hong kha dingin galkapte le sakol tung tuangte kumpipa kiangah ka nget ding ka mai a zum hi. [23] Tua hi a, kote in an ka tang uh hi. Nuamtakin khual ka zin theih nading uh i Pasian’ tungah ka ngen uh a, amah in ka thungetna uh hong pia hi.</row>
		<row book="16" chapter="1" verse="4" tag="">[4] Hih thu ka zak ciangin tusukin ka kap niloh a, ni tampi sung an tangin, vantung Pasian kiangah thu ka ngen hi.</row>
		<row book="16" chapter="9" verse="1" tag="">[1] Tua kha mah a ni sawmnih le li ni-in an tang dingin Israel mite kikhawm uh a, puanhampi silhin a lu tung uhah lei kibuak uh hi.</row>
		<row book="17" chapter="4" verse="3" tag="">[3] Kumpipa’ thupiakna a tunna gam Jew mite’ omna khempeuhah nakpi taka thumna le tauna, antanna, kahna, le dip-humna om hi. Mi a tamzaw in puanhampi silhin vut lakah lum uh hi.</row>
		<row book="17" chapter="4" verse="15-16" tag="">[15] Tua ciangin Esther in Mordekai a dawnna lai amah puasak leuleu a, [16] “Pai-in Susa khua sunga om Jew mi khempeuh khawm inla, keimah ngaihsutna-in an na tang un. A sun a zan ci loin ni thum sung an ne lo, tui dawn loin na om un. Na tan’ uh mah bangin kei le ka nasem numeite in zong ka na tang ding uh hi. Tua khit ciangin ngeina ahihloh hangin kumpipa kiangah ka va pai ding hi,” a ci hi.</row>
		<row book="19" chapter="35" verse="13" tag="">[13] Ahih hangin kei ahihleh, amaute a cinat uh ciangin, puanhampi silhin an tangin kei ka kigimtawm sak hi.</row>
		<row book="19" chapter="69" verse="10" tag="">[10] An ngolhna tawh ka lungsim ka kiniamkhiat a, tua pen keimah hong kikona lehsuak zawsop hi.</row>
		<row book="19" chapter="109" verse="24" tag="">[24] An ngolhna hangin ka khukte zaw a, ka pumpi silesa zong kiamgawp khinta hi.</row>
		<row book="23" chapter="58" verse="3-7" tag="">[3] “Kote in an tang napi-in bang hangin kote hong phawk lo na hi hiam? Kote kiniamkhiatin om napi-in bang hangin kote hong thei kha lo na hi hiam?” hong ci uh hi. Note in an na tan’ uh ciangin nomau’ deihna na zong uh a, na nasemte uh na nengniam uh hi. [4] Note in a kitawng ding, a kilai ding, gitloh gamtatin, khuttum tawh a kitum ding bekin an na tang uh hi. Hih bang lelin antanna tawh na thungetna uh hong kingai ding ahi hiam? [5] Maugua kun bangin na lu uh kunsukin, puanhampi le vut tungah lumin, nomau na kigimsak tawmnate uh kei’ deih antanna nam sa na hi uh hiam? Hih bang hihna pen antanna man le TOPA’ santheih pawl hi, ci ding na hi uh hiam? [6] Kei’ deih antanna hih bang pawl ahi hi: Gitlohna khaute phelin, hakkol savun khaute phel a, a kinengniam mite khahkhia-in thuman lohna hakkol khempeuh suktan ding ahi hi. [7] Na an uh a gilkialte tawh nekhawm unla, inn nei lo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hi lo na hi uh hiam?</row>
		<row book="24" chapter="14" verse="11-12" tag="">[11] TOPA in kei kiangah, “Hih mite in thupha a ngah nadingin thu hong ngen nawn kei in. [12] An a tan’ uh hangin amau’ thumna ka ngai kei ding a, meihal biakna le an tawh biaknate hong piak uh hangin ka sang kei ding hi. Amaute namsau tawh ahi zongin, kial tawh ahi zongin, pulnatna tawh ahi zongin ka sisakzaw ding hi,” hong ci hi.</row>
		<row book="24" chapter="36" verse="9" tag="">[9] Josiah’ tapa Judah kumpi Jehoiakim in a ukzawh kum nga a phak kum, a kha kuana kha-in Jerusalem khua-a om mi khempeuh le Judah gam khuapite panin Jerusalem khua-ah a hong pai mi khempeuh in TOPA’ maipha ngah nadingin an a tang uh hi.</row>
		<row book="27" chapter="6" verse="18" tag="">[18] Kumpipa a inn-ah ciahkik a, tua zan tawntung an ngawlin gualnopna zong a bawl kei hi. Tua zanin a ihmu thei peuhmah kei hi.</row>
		<row book="27" chapter="9" verse="3" tag="">[3] An ngawlin, puanhampi silhin, vut lakah tu-in, Topa’ kiangah deih takin thu ka ngen hi.</row>
		<row book="29" chapter="1" verse="14" tag="">[14] An tan’ ding thu pia unla, a thupi biak kikhopna bawl un. Note’ TOPA Pasian’ biakinn sungah makaite le gammi khempeuh kaikhawm unla, TOPA’ tungah kiko-in thum un.</row>
		<row book="29" chapter="2" verse="12-15" tag="">[12] TOPA in hih bangin ci hi: “Tu mahmah nangawnin lungsim tak tawh kisik kikin, an tangin, kapin, thumna tawh kei kiangah hong paikik un. [13] Na dah taktakna uh lungkhamna tawh langsak unla, na puante uh a balkek bek hi kei un,” hong ci hi. TOPA, note’ Pasian kiangah ciahkik un. Amah migi mahmahin hehpihna a nei hi a, a lungduai-in hong huh nuam tawntung a, gim hong pia loin hong maisak nuam tawntung hi. [14] TOPA, eite’ Pasian in a lungsim hong kheelin an hauhsakna tawh thupha hong piakha ding hi. Tua hileh ama tungah an le leenggahzu tawh biakna i pia thei ding hi. [15] Zion mual tungah peengkul tumin an tanna ding thu pia unla, biak kikhopna khat nei un.</row>
		<row book="32" chapter="3" verse="5" tag="">[5] Nineveh khuamite kisikin Pasian um uh a, antan’ ding thu thangsakin, a golpen pan a kipan a neupen dongin puanhampi a silh uh hi.</row>
		<row book="38" chapter="7" verse="5-6" tag="">[5] “Gam sung mi khempeuh le siampite tungah hih bangin gen in: Amaute in a beisa kum sawmsagih sung kha ngana le kha sagihna sungin an tangin a kahna uh, kei hong pahtawina uh hi lo hi. [6] A annek a tuidawnte uh zong, amau’ duh man bek ahi hi,” hong ci hi.</row>
		<row book="38" chapter="8" verse="19" tag="">[19] amah in, “Kha lina, kha ngana, kha sagihna, le kha sawmna sunga antannate pen, Judah gammite a dingin lungdamin kipakin pawi bawlna hun suak ta ding hi. Tua ahih manin thuman le kilemna deih pha un,” hong ci hi.</row>
		<row book="40" chapter="4" verse="2-4" tag="">[2] Jesuh in sun sawmli le zan sawmli sung an ne loin omkhin ahih manin a gil a kial hi. [3] Tua ciangin ama kiangah Dawimangpa hong pai a, “Pasian’ Tapa na hih takpi le hih suangte anlum a suah nadingin thu pia in,” a ci hi. [4] Ahi zongin Jesuh in, “Lai Siangtho sungah, ‘Anlum bek tawh mite nungta lo a, Pasian genkhiat thute tawh nungta zaw hi,’ ci-in kigelh hi lo ahi hiam?” ci-in a dawng hi.</row>
		<row book="40" chapter="6" verse="16-18" tag="">[16] “An na tan’ uh ciangin a kineihkhem mite bangin maikhingin om kei un. Amaute in an a tanlam uh mite in a theih ding uh a ut manun gilkial mai pua-in a om uh hi. Amaute in a antan’ thaman uh a ngah khinta ahih lamtak limtakin thei un. [17] Ahi zongin an na tan’ uh ciangin na mai uh phiatin na sam uh hiat un. [18] Tua hileh midangte in na an tanlam uh a theih loh hangin na muh theih loh na Pa un hong thei veve ding a, kuama theih lohin na tanlam uh a hong thei na Pa un note’ tungah thaman hong pia ding hi.</row>
		<row book="40" chapter="9" verse="14-15" tag="">[14] Tua ciangin Jesuh kiangah Tuiphumpa Johan’ nungzuite hong pai uh a, “Bang hangin kote le Farisi mite in an tang zelzel napi-in, na nungzuite in tang lo se ahi uh hiam?” ci-in a dong uh hi. [15] Jesuh in amaute kiangah, “Mopina pawi khatah, a zineipa a om sungin a mopawi simte dah dingin um na hi uh hiam? Dah het lo ding uh hi. Ahi zongin amaute kiang panin zineipa a kilakkhiat ding hun hong tung ding a, tua hun ciangin amaute in an a tang ding uh hi.</row>
		<row book="41" chapter="1" verse="13" tag="">[13] Gamlakah ni sawmli sung om a, Satan in tua hun sungteng a ze-et hi. Tua lai-ah gamsa gilote zong om a, ahi zongin vantung mite hong pai-in amah huhin an a vak uh hi.</row>
		<row book="41" chapter="2" verse="18-20" tag="">[18] Tua hun laitakin Tuiphumpa Johan’ nungzuite le Farisi mite in an a tang uh hi. Jesuh kiangah mi pawlkhat hong pai-in, “Bang hangin Tuiphumpa Johan’ nungzuite le Farisi mite’ nungzuite in an tang uh a, nangma nungzuite in tang lo se ahi uh hiam?” ci-in a dong uh hi. [19] Jesuh in, “Mopawi a siim mite in an ne lo dingin um na hi uh hiam? Zineipa tawh a omkhawm sung uh an ne loin om lo ding uh hi. [20] Ahi zongin amaute kiang panin zineipa a kipaikhiatpih hun hong tung ding a, tua hun a tun ciangin an ne loin a om ding uh hi.</row>
		<row book="42" chapter="2" verse="37" tag="">[37] kum sawmgiat le kum li sung meigongin a om ahi hi. Amah pen biakna a nusia ngei lo mi khat hi a, a sun a zanin Pasian bia-in an tangin thu a ngenngen mi khat ahi hi.</row>
		<row book="42" chapter="4" verse="2" tag="">[2] Dawimangpa in ni sawmli sung a ze-et hi. Tua hun sung Jesuh in bangmah ne lo a, tua ze-etna hun a bei ciangin a gil kial mahmah hi.</row>
		<row book="42" chapter="5" verse="33-35" tag="">[33] Tua ciangin amaute pawlkhat in Jesuh kiangah, “Johan’ nungzuite in an tangin thu ngen zelzel uh a, Farisi mite’ nungzuite zong tua bangmahin gamta napi-in, bang hangin nangma nungzuite in tang loin om se uh ahi hiam?” ci-in a dong uh hi. [34] Jesuh in amaute kiangah, “Mopawi-ah zineipa le pawisimte a omkhawm laitakin a pawisimte an tangsak thei ding na hi uh hiam? [35] Amaute kiang panin zineipa a kipaikhiatpih hun hong tung ding a, tua hun ciangin tang ding uh hi,” ci-in a dawng hi.</row>
		<row book="42" chapter="18" verse="12-14" tag="">[12] Nipikal khatin ni nih sung an ka tang a, ka ngah khempeuh sung panin sawm-ah-khat nang tungah kong pia hi,’ a ci hi. [13] Ahi zongin siahdongpa pen a gamla simah ding a, vantung lamah zong dak ngam loin a dip humin kuncip a, ‘Pasian aw, kei mimawh mi khial pa hong hehpih in,’ ci-in a ngen hi. [14] Ke’n kong cihin-ah, hih mipa pen Pasian tawh a kilemsa-in a inn-ah ciah a, a khat pa pen tua bangin ciah lo hi. Bang hang hiam cih leh a kiliansakte pen kiniamkhiatsuk ding a, a kiniamkhiatte pen a lianin kibawl ding hi,” a ci hi.</row>
		<row book="44" chapter="13" verse="2-3" tag="">[2] Amaute in an tangin Pasian bia-in a om laitakun Kha Siangtho in amaute kiangah, “Keima na a sem dingin ka sapsa ahih manin kei a dingin Barnabas le Saul hong piakhia un,” a ci hi. [3] Amaute in zong an tangin, a lu tung uhah a khut uh nga-in thu a ngetsak khit uh ciangin a kuankhia sak uh hi.</row>
		<row book="44" chapter="14" verse="23" tag="">[23] Khua pawlpi simah pawlpi upa ding sehsak uh a, an tangin thungetna tawh amaute’ muan ahi Topa’ khut sungah tua mite a ap uh hi.</row>
	</category>
	<category id="5">
		<row book="1" chapter="4" verse="3-4" tag="">[3] Tua hun sungin Kain in lei pana piang gah piakna TOPA’ tungah paipih a, [4] Abel in a tuuhon tacilte le a sa limcite paipih hi. TOPA in Abel le ama piakna thusim a,</row>
		<row book="2" chapter="13" verse="1-2" tag="">[1] TOPA in Moses kiangah, [2] “Keima tungah tacil khempeuh hong ap in. Israel mite’ lakah, mihing hitaleh ganhing hitaleh, naubu a hong masa pen peuhpeuh keima-a’ ahi hi,” a ci hi.</row>
		<row book="2" chapter="22" verse="29" tag="">[29] “Na anlakna pan uh le sathau le leenggah na suknate uh panin a leetkhiate piak khiat ding na zekai kei ding uh hi. “Na tapa cilte uh keima tungah nong pia ding uh hi.</row>
		<row book="2" chapter="23" verse="19" tag="">[19] “Note in na anpalte uh lakah a tung masa pen TOPA na Pasian uh inn-ah na paipih ding uh hi. “Note in a pi’ nawizu tawh keelno na huan kei ding uh hi.</row>
		<row book="2" chapter="34" verse="22" tag="">[22] “Nipikalte’ pawi, mangbuh a tung masa pawi, le kum bei ciangin an kaihkhop pawi na bawl ding uh hi.</row>
		<row book="2" chapter="34" verse="26" tag="">[26] “Note in na anpalte uh lakah a tung masa pen TOPA na Pasian uh’ inn-ah na paipih ding uh hi. “Note in keelno a pi’ nawizu tawh na huan kei ding uh hi,” a ci hi.</row>
		<row book="3" chapter="2" verse="12-14" tag="">[12] Anpal tawh biakna ahihleh TOPA’ kiangah na paipih thei ding hi. Ahih hangin a gim namtui dingin biakna tau tungah kipia lo ding hi. [13] An tawh na biaknate khempeuh ci na sawh ding hi. An tawh na biakna-ah na Pasian tawh na thuciamna ci sawh loin na om kei ding a, na biakna khempeuh ci na sawh ding hi. [14] “Anpal tawh TOPA’ tungah biakna na piak leh, anpal tawh na biak nadingin a vui thak panin kila-in a kigawivui, mei-ah a kihangkeu na pia ding hi.</row>
		<row book="3" chapter="23" verse="10" tag="">[10] “Israel mite tungah hih bangin gen in: Note tungah ka hong piak leitangah note tungin an na lak uh ciangin, note in an na lakna uhah anpal lom khat, siampipa kiangah na paipih ding uh hi.</row>
		<row book="3" chapter="23" verse="17-20" tag="">[17] Note in na tenna uh panin vei dingin an lawh nih a kibawl anlum nih nong paipih ding uh hi. Tuate pen annel a kibawl, silngo sawhin a ki-em, TOPA’ tungah anpalin a kipia hi ding hi. [18] Note in anlum tawh, a sitbaang lo kum khat a pha tuuno sagih, le bawngtalno khat, le tuutal nih na pia ding uh hi. Tuate, TOPA’ tungah a gim namtui mei tawh kihal biak nadingin an tawh biakna le leenggahzu tawh biaknate tawh TOPA’ tungah meihal biakna hi ding hi. [19] Note in khialhna hanga biakna-in keel a pa khat le thunuama biakpiakna-in kum khat a pha tuuno a pa nih na pia ding uh hi. [20] Siampipa in TOPA’ mai-ah vei-a biakna-in anpal-anlum le tuuno nih tawh tuate vei ding a, tuate pen siampipa a dingin TOPA’ mai-ah a siangtho hi ding hi.</row>
		<row book="4" chapter="15" verse="20" tag="">[20] Na anlak uh a masa pen sung panin biakna-in moh khat na pia ding uh a, an cilna pana biakna-in na piak bangun na bawl ding uh hi.</row>
		<row book="4" chapter="18" verse="12-13" tag="">[12] “Sathau limci pen khempeuh, le leenggahzu le an a limci pen khempeuh, TOPA’ tungah amau’ piak anpalte, note’ tungah kong pia hi. [13] Amaute in TOPA’ tungah a piak uh, amau’ leitangah a min masa gah khempeuh nomau a’ hi ding hi. Na inn sunga om a siangtho mi peuhpeuh in ne thei ding hi.</row>
		<row book="4" chapter="28" verse="26-27" tag="">[26] “Na nipikal pawi hunun TOPA’ tungah an thak tawh biakna na piak hun uh anpal piak ni-in a siangtho kikhopna khat na nei ding uh hi. Tua ni-in leitung nasep na sem kei ding uh a, [27] meihal biakna, TOPA’ tungah a gim namtui na pia ding uh hi. Bawngtalno nih, tuutal khat, le kum khat a pha tuuno a pa sagih, a vekpi-in a sitbaang lo hi ding hi.</row>
		<row book="5" chapter="12" verse="6-7" tag="">[6] Tua lai-ah na pai ding uh a, na meihal biaknate uh le na biakpiaknate uh, note in na piak uh sawm-ah-khat le na piak thuahte uh, thuciamna biakpiakna, utthu-a na piakna, na bawnghon tacilte uh le na tuuhon tacilte uh tua lai-ah na paipih ding uh hi. [7] TOPA na Pasian uh mai tua lai munah na ne ding uh a, TOPA na Pasian un note thupha hong piakna hangin na hihna khempeuh uhah note le na innkuanpihte na lungdam ding uh hi.</row>
		<row book="5" chapter="18" verse="4" tag="">[4] Na anpal, na leenggahzu, na sathau, le na meet masak uh na tuumul uh na pia ding uh hi.</row>
		<row book="5" chapter="26" verse="2-4" tag="">[2] TOPA na Pasian un a hong piak leitang pana piang gah khempeuh panin a gah masa pawlkhat la-in lawh khat sungah na koih ding uh a, ama min na omsak nadingun TOPA na Pasian un a teelna munah na pai ding uh hi. [3] Tua hun laitakin na a sem siampipa kiangah pai-in ama kiangah, ‘ TOPA in kote piak dingin ka pu ka pate uh tungah a ciam leitangah ka tun khitna uh tuni-in TOPA na Pasian kiangah kong ko uh hi,’ na ci ding uh hi. [4] “Tua ciangin siampipa in note’ khut panin a lawh hong saang ding a, TOPA note’ Pasian biakna tau mai-ah koih ding hi.</row>
		<row book="5" chapter="26" verse="9-10" tag="">[9] Amah in hih mun hong tunpihin, bawngnawi le khuaizu tui bangin a luanna gam hih leitang ko tungah hong pia hi. [10] Tua ahih ciangin en in, TOPA, nangmah in kote nong piaksa leitang panin a gah a min masa kong paipih uh hi,’ na ci ding uh hi. Tua ciangin TOPA note’ Pasian’ mai-ah na koihsuk ding uh a, TOPA note’ Pasian’ mai-ah na bia ding uh hi.</row>
		<row book="12" chapter="4" verse="42" tag="">[42] Mi khat Baalshalishah panin hong pai-in Pasian’ mipa kiangah anpal anlum, mangbuhham lum sawmnih, le anvui a thak a van sungah hong pua hi. Tua ciangin Elisha in a nasempa kiangah, “Amaute in a nek theih nadingun kamsangte tungah pia in,” a ci hi.</row>
		<row book="14" chapter="31" verse="5" tag="">[5] Tua thupiakna a kitheihthang phetin Israel mite in anpalte, leenggahzu, le lo-a piang khempeuh tampi tak hong pia uh hi. Tua ciangin amaute in na khempeuh sung pan sawm-ah-khat ahi tampi tak hong paipih uh hi.</row>
		<row book="16" chapter="10" verse="35-37" tag="">[35] I leitang panin a piang anpalte le singgah kungte panin a gah masa khempeuh a kumkumin TOPA’ biakinn-ah puak ding ka kiciam uh hi. [36] Thukham sunga kigelh mah bangin i Pasian’ biakinn-ah a om, i Pasian’ biakinn sungah na a sem siampite kiangah zong tapa upa pente le bawngte’ tacilte, le ganhonte’ tacilte, le tuuhonte’ tacilte paipih ding, [37] le annel lom meek masak pen siampite tungah puak ding, le gah nei sing khempeuh panin a gah masa, sathau le leenggahzu thakte khempeuh i Pasian’ biakinn sung vankoihna-ah puak ding, le lokhawhna khuaneute khempeuhah sawm-ah-khat a kaikhawmte pen Levi mite ahih manin leitang panin sawm-ah-khat khempeuh Levi mite kiangah puak ding ka kiciam uh hi.</row>
		<row book="16" chapter="12" verse="44" tag="">[44] Tua ciangin khuapite’ kiimah lo omte panin a golna le a neuna tawh kizui-in siampite le Levi mite a dingin thukham sunga om bangin a kaihkhop ding uh a kipia nate, anpalte, le sawm-ah-khatte a koihna ding uh vankoihna innte a uk dingin mi kiseh hi; bang hang hiam cih leh siampite le Levi mite’ nasepna hangin Judah mi khempeuh lungdam mahmah uh hi.</row>
		<row book="16" chapter="13" verse="31" tag="">[31] Tua ciangin a kiseh hunin zat dingin cih ding sing tawh biakna le anpal tawh biakna ding ka vaihawmsak hi. Ka Pasian aw, a hoih lamin kei hong phawk in.</row>
		<row book="19" chapter="11" verse="3" tag="">[3] Bulpite kisusia khin leh midikte in bangcih thei nawn ding hiam?” nong ci thei diam?</row>
		<row book="19" chapter="78" verse="51" tag="">[51] Ham’ suante’ inn sungah a ta upa pen teng, Egypt gam sung tacil khempeuh amah in a vatmai hi.</row>
		<row book="19" chapter="105" verse="36" tag="">[36] Amau’ sung pan a piang masa Egypt tacil khempeuh a satlum hi.</row>
		<row book="20" chapter="3" verse="9-10" tag="">[9] Na neihsa le na anpalte tawh TOPA zahtak in. [10] Tua hileh na ansalte an tawh kidim ding a, beel dimletin leenggahzu na nei ding hi.</row>
		<row book="24" chapter="2" verse="3" tag="">[3] Israel mite pen TOPA a dingin a tuam om hi a, ama anlakna ah a anpalte ahi uh hi. Amaute a ne peuhpeuh a mawh suak uh a, gimna a thuak uh hi, TOPA in hong ci hi, ci-in va gen in,” hong ci hi.</row>
		<row book="26" chapter="44" verse="28-30" tag="">[28] “Israel mite tungah ka piak, khang khat pan khang khatah a kiluah suksuk ding sung panin siampite’ tanh pen siampi nasep za ahi hi. Amaute in Israel mite lakah neihsa gamh nei lo ding uh hi. Amaute’ kisapna khempeuhah kei a kicing khin ka hi hi. [29] An tawh biakna, mawhna le khialhna hanga biakna, le Israel mite lak panin keima a dingin a kipiakhiate khempeuh amaute in ne ding uh hi. [30] Anpal sung panin a limci penteng le kei tungah hong kipia na khempeuh, amaute in tang ding uh hi. Israel mite’ inn sungah ka thupha a tuntheih nadingin amaute in anlum a em simun, biakna-in siampite tungah a em masak penpen uh pia ding uh hi.</row>
		<row book="42" chapter="16" verse="10" tag="">[10] “A tawmno-ah a diktatte pen a tamah zong diktat uh a, a tawmno-ah a citak lote pen a tamah zong citak lo uh hi.</row>
		<row book="45" chapter="11" verse="16" tag="">[16] Anlum a ki-em masa sung panin a themkhat Pasian biakna-in a kipiak ciangin a anlum buppi zong Pasian-a’ mah hi pah a, singkung khat’ zung zong Pasian a kipiak ciangin a hiang khempeuh zong Pasian-a’ mah ahi hi.</row>
		<row book="59" chapter="1" verse="18" tag="">[18] Ama piansakte khempeuh lakah eite a masa pen i suahtheih nadingin thuman thutak zangin ama utthu tawh eite a hong piangsak tawm ahi hi.</row>
	</category>
	<category id="6">
		<row book="7" chapter="21" verse="5-6" tag="">[5] Tua ciangin Israel mite in, “ TOPA a’ ding kikhopna-ah Israel minamte khempeuh sung panin kua teng hong pai lo ahi hiam?” a ci uh hi. Bang hang hiam cih leh amaute in TOPA kiangah a pai lo mite tawh kisai-in Mizpah-ah kiciamna lianpi khat bawl uh a, “Kithat ding hi,” a ci uh hi. [6] Israel mite in a sanggam uh Benjamin mite khasiat uh a, “Tuni-in Israel-te’ sung panin minam khat bei hi.</row>
		<row book="10" chapter="7" verse="4-7" tag="">[4] Ahih hangin tua zan mahin Nathan kiangah TOPA’ thu hong tung a, [5] “Pai inla ka nasempa David kiangah gen in. ‘ TOPA in hih bangin ci hi: Ten nading biakinn khat hong lamsak ding na hi hiam? [6] Israel mite Egypt panin ka paikhiatpih toh ni a kipan tuni dongin biakinn sungah ka om nai kei a, puanbuk sungah omin ka pai kawikawi hi. [7] Israel mite khempeuh tawh ka painasa mun khempeuhah, ka mi Israel-te a cing dingin ka piak thukhente khat peuhpeuh tungah, “Bang hangin taamtak biakinn hoih hong lamsak lo na hi hiam?” ci-in kam khat beek gen ngei ka hi hiam?’ ci hi.</row>
		<row book="14" chapter="30" verse="3" tag="">[3] Siampite mi a kicingzah ding amau kisiansuah nai lo uh a, mite zong Jerusalem-ah kikhawm nai lo uh ahih manin a hunin bawl thei lo uh hi.</row>
		<row book="15" chapter="6" verse="16" tag="">[16] Tua ciangin Israel mite, siampite, Levi mite, le sal a suaksa a hong ciahkik mi khempeuh in lungdamna lianpi tawh Pasian’ biakinn apna a bawl uh hi.</row>
		<row book="19" chapter="2" verse="11" tag="">[11] Launa tawh TOPA’ na sem unla, linna tawh a khe nam un; tua hikeileh amah sinso-in lamkalah na siamang ding uh hi; bang hang hiam cih leh amah heh pakpak hi. Amah a bel khempeuh mi nuamsate ahi hi.</row>
		<row book="19" chapter="15" verse="1-5" tag="">[1] TOPA aw, na biakinn sungah kua om ding ahi hiam? Na mual siangtho tungah kua teng ding ahi hiam? [2] Paubaang loin gamta-in, a manin na sem a, lungsim tak a gen mi, [3] mi gensia loin, a lawmte tungah siatna bawl lo a, a vengte a mawhsak lo mi, [4] migilote thusim lo a, ahi zongin TOPA a zahtakte a pahtawi mi, ama natna ding nangawnah a ciampel lo mi, [5] ama sum a meetin a kha lo, thutang mite a langpan lo, golhguk a la lo mite teng ding uh hi. Hih bangin a gamtate pen ling ngei lo ding hi.</row>
		<row book="19" chapter="24" verse="3-4" tag="">[3] TOPA’ mual tungah kuate kahto ding ahi hiam? Ama mun siangtho-ah kuate ding ding ahi hiam? [4] Gamtat siangtho le lungsim siangtho a nei, a man lo thu-ah a nuntakna pia loin, khemna tawh a kiciam lo mite ahi hi.</row>
		<row book="19" chapter="27" verse="4" tag="">[4] TOPA’ tung panin na khat ka ngen khin a, tua ngenin ka zon ding pen: TOPA’ inn sungah ka khan tawntungin om ding, TOPA’ hoihna et ding le ama biakinn sungah thu dot dingte ahi hi.</row>
		<row book="19" chapter="116" verse="14" tag="">[14] TOPA’ tungah ka thuciamnasa pen ama mite khempeuh a kikhopna munah ka pia ding hi.</row>
		<row book="19" chapter="122" verse="1" tag="">[1] Amaute in kei tungah, “ TOPA’ inn-ah pai ni,” hong cih uh ciangin kei ka kipak hi.</row>
		<row book="19" chapter="127" verse="1" tag="">[1] TOPA in inn lampih kei leh innlamte’ sepna a mawkna ahi hi. TOPA in khuapi hutpih kei leh khuapi cingte’ cinna a mawkna ahi hi.</row>
		<row book="19" chapter="150" verse="1" tag="">[1] TOPA phat un. Ama biakinn sungah Pasian phat unla, ama vangliatna mun vantungah amah phat un.</row>
		<row book="23" chapter="40" verse="11" tag="">[11] Amah in tuucingpa bangin ama tuuhonte an vak ding a, ama tuuhonte kaikhawmin a ang sungah pua ding a, no ngeklai a neite dam takin a paipih ding hi.</row>
		<row book="24" chapter="7" verse="2" tag="">[2] “ TOPA’ biakinn kongkhakpi kiangah ding inla, hih thuteng va taangko in: TOPA a bia dingin kongkhak sunga hong tum Judah mite aw, TOPA’ kammal ngai dih un.</row>
		<row book="26" chapter="45" verse="4" tag="">[4] Hih a kisehkhia mun sungteng pen biakna leitang siangtho hi ding a, TOPA’ biakinn sungah na a sem siampite a’ ding hi ding hi. Hih mun sungteng pen siampite’ inn lamna ding mun le biakinn lamna ding mun siangtho hi ding hi.</row>
		<row book="37" chapter="1" verse="14" tag="">[14] Tua hi a, TOPA in Judah gam ukpa Zerubbabel, siampi lianpen pa Joshua, le salsuahna panin a hong ciahkik mi khempeuh’ sungah biakinn lamnopna lungsim a guan hi. Vanglian TOPA, amau’ Pasian’ biakinn a lam dingin hong kithawi uh a,</row>
		<row book="37" chapter="2" verse="7-9" tag="">[7] Minam dang khempeuh lokgawp ding ka hih manin a neihsa uh sum le paite, hih munah hong kipuak ding a, biakinn sungah a dimin van hong om ding hi. [8] Leitung a a om ngun le kham khempeuh keima-a’ ahi hi. [9] Biakinn thak pen a lui sangin hoihzaw-in thupizaw ding hi. Hih biakinn-ah cihtheihna le nopsakna kong pia ding hi,” cisak hi.</row>
		<row book="40" chapter="6" verse="1" tag="">[1] “Biakna tawh kizomin na hoih khat peuhpeuh na sep uh ciangin mite’ phat ding deihna tawh a kilang theithei dingin na sepkhak loh nadingun na kingaihsun un. Tua bangin gamta le-uhcin, vantungah a om na Pa uh kiang panin thaman na ngah kei ding uh hi.</row>
		<row book="40" chapter="16" verse="18" tag="">[18] Ke’n kong genin-ah: Nang pen suangneu a cihnopna Peter na hi hi. Hih suangpi tungah ka pawlpi ka lam ding a, sihna nangawn in zo zo ngei lo ding hi.</row>
		<row book="40" chapter="18" verse="15-17" tag="">[15] “Na sanggamte uh na tung uhah hong khialh leh pai-in no tegel bek theihin a khialhna va gen un. Na thu uh a hong man’ leh na sanggampa uh a ngahkik na hi uh hi. [16] Ahi zongin na thu uh a hong mannop kei leh, Lai Siangtho sungah, ‘Mi nih ahih kei leh mi thum’ theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. [17] Amah in tua mite’ thu a mannop kei leh pawlpite tungah a thu ko un. Pawlpite’ thu nangawn a mannop kei leh Gentail mite le siahdongte bangin na ngaihsun un.</row>
		<row book="40" chapter="18" verse="20" tag="">[20] Bang hang hiam cih leh keima minin mi nih le thum bek nangawn a kikhopna peuhpeuhah kei ka om hi,” a ci hi.</row>
		<row book="40" chapter="21" verse="12-13" tag="">[12] Tua ciangin Pasian biakna innpi huang sungah Jesuh lut a, tua sungah van zuak van lei-a a om mi khempeuh a hawlkhia hi. Sumkhek nasemin a om mite’ sabuai le vakhu zuakte’ tutnate a lumletsak gawp hi. [13] Amaute kiangah, “Pasian in Lai Siangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uh hi,” a ci hi.</row>
		<row book="40" chapter="24" verse="1-2" tag="">[1] Biakinn panin Jesuh a paikhiat laitakin ama kiangah a nungzuite hong pai-in, tua biakinn a thupina zia a lak uh hi. [2] Ahi zongin Jesuh in amaute kiangah, “Hihte khempeuh na mu khinta uh hi. Ke’n a mantak a kong genin-ah: Hih inn lamna-a a kiciang suangte a kithuapin a om nangawn a om nawn lo zah dongin kilawnkeek mang ding hi,” ci-in a dawng hi.</row>
		<row book="40" chapter="26" verse="54-56" tag="">[54] Tua bangin kivaikhak hi zenzen leh Lai Siangtho in tu-a bangin a pian nading a gen pen bangci tuntheih ding ahi hiam?” a ci hi. [55] Tua ciangin Jesuh in mihonte kiangah, “Gal le sa bangin hong ngaihsun a, keimah a man dingin namsau le molhtum tawh hong kuan na hi uh hiam? Nisimin biakinn sungah thu ka hilh niloh a, ahi zongin kei nong man kei uh hi. [56] Ahi zongin Lai Siangtho sungah kamsangte’ thugente a tuntheih nadingin hih bangin a hong gamta na hi uh hi,” a ci hi. Tua ciangin a nungzuite khempeuh in Jesuh nusia-in a taisan uh hi.</row>
		<row book="40" chapter="27" verse="6" tag="">[6] Ahi zongin siampite in tua ngun peekte tawm uh a, “Hih sumte pen mi thah nadingin a kipia sum ahih manin biakinn sumkholna-ah koih dingin kilawm lo hi,” a ci uh hi.</row>
		<row book="41" chapter="9" verse="38-39" tag="">[38] Johan in, “Sia aw, nangma min zangin dawi a hawlkhia mi khat ka mu uh hi. Amah, ei’ pawl hi lo ahih manin ka kham uh hi,” a ci hi. [39] “Amah kham kei un. Keima min zangin nalamdang a bawl mipa in keimah gensiat tawh thuahpah cih om thei lo ding hi.</row>
		<row book="41" chapter="12" verse="39-44" tag="">[39] Kikhopna inn sungah, uliante a dingin a kikoihcing tutphah nuamte tungah tunuam uh a, pawi sungah zong uliante’ tutna mun hoihte bekah a tunuam uh hi. [40] Meigong numeite tungah nuamtaksa-in a neihsate laksakin zangmang uh a, mite in mihoih a saktheih nading uh a deihna hangun thu saupipi a ngen uh hi. Amau’ kineihkhemna tawh kizui-in a gimthuak ding uh lianzaw ding hi,” a ci hi. [41] Biakinn sumpi khiatna kuang gei-ah Jesuh tu a, mihonte in sumpi a khiat laitakun a en hi. A haute in tampipi hong khia uh hi. [42] A zawng meigong numei khat zong hong pai a, sumnen tang nih hong khia hi. [43] Tua ciangin a nungzuite sam a, “Adangte khempeuh sangin hih mizawng meigongnu in tam khia zaw hi. [44] Bang hang hiam cih leh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivak nading nangawn siit loin a neih khempeuh a khiakhin ahi hi,” a ci hi.</row>
		<row book="41" chapter="13" verse="9" tag="">[9] “Limtakin kidawm un. Note hong kimanin thukhen zumah hong kipaipih ding a, kikhopna inn sungah zong hong kisat ding hi. Ukpite le kumpite mai-ah keima thu gen nading hun na ngah ding uh hi.</row>
		<row book="43" chapter="2" verse="16" tag="">[16] Tua ciangin kawl vakhu zuakte kiangah, “Na kawl vakhute uh hih lai panin paikhiatpih un. Ka Pa’ inn pen sumzuakna inn phualpi-in nei kei un,” a ci hi.</row>
		<row book="43" chapter="2" verse="19-22" tag="">[19] Jesuh in, “Hih biakinn susia le-uhcin ni thum sungin ka dingsakkik ding hi,” ci-in a dawng hi. [20] Tua ciangin Jew uliante in, “Hih biakinn kum sawmli le kum guk sung a kilam ahi hi. Ni thum sungin dingsakkikzo ding na hi hiam?” a ci uh hi. [21] Ahi zongin Jesuh in biakinn a cih ciangin ama pumpi a cihna ahi hi. [22] Tua ahih manin sihna panin amah a kithawhkiksak ciangin a nungzuite in Jesuh’ thugen phawkkik uh a, Lai Siangtho le Jesuh’ thugente a um uh hi.</row>
		<row book="44" chapter="2" verse="46" tag="">[46] Nisimin biakinn-ah kikhawm uh a, a innte uhah an nekhawmin, lungdamna le kiniamkhiatna tawh a ne ciat uh hi.</row>
		<row book="44" chapter="6" verse="1-2" tag="">[1] Tua khit ciangin thu um mi hong tam tektek a, Jew mite le Grik pau a zang Jew mite kikalah kiphunsanna thu hong om hi. Grik pau a zang Jew mite in, “Annek tuidawn, sumlepai hawmna-ah ka meigong numeite uh hong kipiaksak lo hi,” ci-in lungkim lo uh hi. [2] Tua ahih manin sawltak sawm le nihte in thu um mi khempeuh samin kaikhawm uh a, “Kote in Pasian’ thu hilh ding don man lo liangin annek tuidawn sumlepai vai-ah kong manlah ding uh kilawm lo hi.</row>
		<row book="44" chapter="8" verse="3" tag="">[3] Ahi zongin Saul in pawlpi suksiat ding hanciam a, inn khat pan inn khatah pai kawikawi-in, thu um numei le pasalte kai-in thong sungah a khia hi.</row>
		<row book="44" chapter="9" verse="31-32" tag="">[31] Tua ahih manin Judea gam, Galilee gam, le Samaria gam sunga om pawlpite in bawlsiatna thuak nawn loin nuamtakin om uh a, Topa zahtakna tawh gamta uh ahih manin Kha Siangtho huhna tawh a mi khangin a kibehlap uh hi. [32] Peter khualzinin pai kawikawi a, khatvei Lydda khua-a teng Pasian’ mite kiangah a hawh hi.</row>
		<row book="44" chapter="11" verse="30" tag="">[30] Amaute in huh nading sum a kaihkhop khit uh ciangin pawlpi upate tungah a na piak dingun Barnabas le Saul a puasak uh hi.</row>
		<row book="44" chapter="13" verse="1-3" tag="">[1] Antiok khua pawlpi sungah kamsang pawlkhat le sia pawlkhat om uh hi. Tuate pen Barnabas, Mi Vom pa zong a kici Simon, Sairin khuami Lusias, gam ukpipa khutnuai-ah gam a uksawn Herod tawh a khangkhawm Manaen, le Saul ahi uh hi. [2] Amaute in an tangin Pasian bia-in a om laitakun Kha Siangtho in amaute kiangah, “Keima na a sem dingin ka sapsa ahih manin kei a dingin Barnabas le Saul hong piakhia un,” a ci hi. [3] Amaute in zong an tangin, a lu tung uhah a khut uh nga-in thu a ngetsak khit uh ciangin a kuankhia sak uh hi.</row>
		<row book="44" chapter="14" verse="23" tag="">[23] Khua pawlpi simah pawlpi upa ding sehsak uh a, an tangin thungetna tawh amaute’ muan ahi Topa’ khut sungah tua mite a ap uh hi.</row>
		<row book="44" chapter="15" verse="2-6" tag="">[2] Hih thu huhau-in Paul le Barnabas, le hih mite kikalah nakpitakin thu kinialna omin thu kisel uh ahih manin, Paul le Barnabas le Antiok khua-a a om mi pawlkhatte Jerusalem khua-ah va pai-in, hih thu tawh kisai-in tua lai-a om sawltakte le upate tawh a kimuh nadingun a vaihawm uh hi. [3] Amaute a pai uh ciangin pawlpi mite in khuanawl ciang va kha uh a, Gentail mite zong Pasian lamah a kiheina thu, a nawkna uh Foenisia gamah gen kawikawi uh ahih manin thu um mite khempeuh a nuam mahmah uh hi. [4] Jerusalem khua a tun uh ciangin sawltakte, upate, le pawlpite in limtakin zin na do uh a, Pasian in na a seppihna thu, amaute kiangah a gen uh hi. [5] Ahi zongin Farisi mite sung panin thu um mi pawlkhat in, “Amaute in Moses Thukham zui-in, a vun uh a ki-at nading uh gen ding kisam hi,” a ci uh hi. [6] Tua ahih manin hih thu a kikum dingin sawltakte le upate a kikhawm uh hi.</row>
		<row book="44" chapter="15" verse="22" tag="">[22] Tua ciangin sawltakte, upate, le pawlpi buppi in amau sung panin mi pawlkhat teelin Paul le Barnabas tawh Antiok khua-ah a paikhawmsak ding uh a vaihawm uh hi. Amaute tawh a paikhawm dingin thu um mite in a zahtakbawl mahmah mi nih, Barsabbas Judas le Silas teelkhia uh a,</row>
		<row book="44" chapter="16" verse="4-6" tag="">[4] Thuhilhin a paina uh khua khempeuha thu um mite kiangah Jerusalem khua-a om sawltakte le upate in zuih dingin a khensat uh ngeinate gen kawikawi uh a, tua ngeinate a zuih nadingun a hanthawn uh hi. [5] Tua ahih manin pawlpi mite a upna uhah kip semsemin, a nini-in mi a kibehlaplap hi. [6] Asia gam sungah thu a hilh ding uh Kha Siangtho in phal lo ahih manin Frigia le Galatia gam sungtengah a zin uh hi.</row>
		<row book="44" chapter="17" verse="2-3" tag="">[2] A pai ngei zel mah bangin Paul zong kikhopna inn-ah pai a, Sabbath ni thum sung Lai Siangtho siksanin mite tawh thu kikum a, [3] Khrih in sihna thuakin, sihna panin a thawhkik ding a kisam ahi hi, ci-in a laktel hi. Tu-a note kiangah kong pulak Khrih pen Lai Siangtho sunga kigen Khrih ahi hi, ci-in Paul in a gen hi.</row>
		<row book="44" chapter="17" verse="11" tag="">[11] Thesalonika khuamite sangin Berea khuamite in mipi lungsim neizaw uh hi. Amaute in lawp mahmahna tawh Paul’ thugente ngai uh a, Paul’ thugente man taktak hiam ci-in a theih nadingun nisimin Lai Siangtho a sim uh hi.</row>
		<row book="44" chapter="17" verse="24" tag="">[24] Tua Pasian pen leitung buppi le a tunga om khempeuh a piangsak Pasian hi a, van le lei a uk Topa ahih manin mihingte’ lamsa biakinn sungah teng lo hi.</row>
		<row book="44" chapter="20" verse="17" tag="">[17] Paul in Miletas khua panin Efesa khua-ah thu puak a, Efesa pawlpi upate in a na dawntuah nadingin a vaikhak hi.</row>
		<row book="44" chapter="20" verse="28" tag="">[28] Kha Siangtho in note’ khut sungah a hong koih pawlpi mite le nomau pumpi mahmah limtakin na kem un. Pasian in a Tapa a sihna tawh a ngah a pawlpi hoihtakin a kemte na hi ta un.</row>
		<row book="45" chapter="12" verse="4-8" tag="">[4] I pumpi tungah zong na tampi i nei a, tua nate’ nasep a tuamtuam ahi hi. [5] Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi. [6] Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian’ thu gentheih nading siamna ahih leh i upna neihzah tawh kizui-in gen ni. [7] Nasep nading siamna a nei ihih leh na sem ni. Hilh nading siamna a nei ihih leh hilh ni. [8] Midangte hanthot theih nading siamna a nei ihih leh midangte hanthawn ni. Midangte hop theih nading a nei ihih leh citna taktak tawh hawm ni. Makaih theih nading siamna a nei ihih leh hoihtakin na sem ni. Midangte hehpih theih nading a nei ihih leh maitai takin hih ni.</row>
		<row book="45" chapter="14" verse="1" tag="">[1] Upna neu mite pawlbawl unla, na ngaihsutna uh a kituah kei leh zong mawhsak kei un.</row>
		<row book="45" chapter="16" verse="1" tag="">[1] Kenkhrea khua-a om pawlpite lakah na a sem, thu upna sungah i sanggamnu Foebe pen mihoih mahmah khat ahihna thu note’ theih dingin ka deih hi.</row>
		<row book="45" chapter="16" verse="17-18" tag="">[17] Lawmte aw, note’ theihsa thute gensia langpangin, mite’ upna nawngkaisakin pawl a kikhensak mite kidawm un. Tua bang mite tawh kikhawl vet kei un. [18] Tua bang mite in i Topa Khrih’ na a sem hi loin, gilpi vai bek a sem uh ahi hi. Amaute in mite phatin kamkhum nono zang uh ahih manin mihoih pawlkhat a khemzo uh hi.</row>
		<row book="45" chapter="16" verse="23" tag="">[23] Keima zintunna pa le pawlpite’ kikhopna inn nei pa zong ahi Gaias in zong hong hopih hi. Ka omna khuapi sumkem pa Erastas le i Khristian sanggam Kuartas in zong hong hopih uh hi.</row>
		<row book="46" chapter="1" verse="2" tag="">[2] Jesuh Khrih tawh kipawlna hangin Pasian’ mi suakin, Pasian’ mi siangtho cihna a ngah, Korin khua-a om Pasian’ pawlpi mite le eite’ Topa bek hi loin, amaute’ Topa zong ahi, i Topa Jesuh Khrih tungah thu a ngen, mun khempeuhah a om mite tungah lai ka hong khak uh hi.</row>
		<row book="46" chapter="1" verse="10" tag="">[10] Sanggamte aw, note khatlekhat kithutuakin, pawl kikhenna omkha loin, na lungsim, na ngaihsutna uh le na ngimna uh na kikhatsak nadingun i Topa Jesuh Khrih min tawh ka hong thum hi.</row>
		<row book="46" chapter="3" verse="9-17" tag="">[9] Kote pen Pasian a dingin na a semkhawm mite ka hi uh a, note pen Pasian’ lo na hi uh hi. Note pen Pasian’ inn zong na hi uh hi. [10] Pasian in kei tungah a hong piak siamna zangin, innlam siamte’ nasepteng semin, a khuam thupiteng ka phut a, Apollos in tua khuam phuhsa tungah innlam a zom hi. Tua khuam tungah inn a lam pa a kingaihsut mahmah ding kisam hi. [11] Keima phuhsa khuam thupiteng ahi Jesuh Khrih cih simloh kuamah dang in khuam thupi dang phutthei nawn lo ding hi. [12] Ahi zongin tua khuam tungah kham, ngun, suangmanpha, sing, bi, lopa, a nam tuamtuam kilam thei hi. [13] Tua a kilam nate mei tawh a kize-et ding Ni hong tung ding a, tua nasepnate a bangci hiam, ci-in mei in ze-et ding ahih manin a lam mite’ nasep ciat hong kilang ding hi. [14] Mi khat in tua khuamte tungah a lam nate bangmah a cihzawh kei leh a nasep thaman a ngah ding hi. [15] Ahi zongin mi khat in a lam nate a kattum leh amah a sum hi ding hi. Tua nate a lam pa ahihleh meikat nading panin a suakta bang keekin a suakta bek ding hi. [16] Note pen Pasian’ biakinn na hihna uh le note sungah Pasian’ Kha Siangtho a teng ahih lamtak na theihsa uh ahi hi. [17] Mi khatpeuh in Pasian’ biakinn susia leh Pasian in tua mipa susia ding hi. Bang hang hiam cih leh Pasian’ biakinn a siangtho hi a, note zong tua biakinn siangtho na hi uh hi.</row>
		<row book="46" chapter="6" verse="4" tag="">[4] Tua bang hinapi-in hih bang thu themthem hong pian ciangin pawlpi sungah bangmahin a kisim lo mite’ mai kitun ding na hi uh hiam?</row>
		<row book="46" chapter="4" verse="17-18" tag="">[17] Tua thu hangin note kiangah, ka it mahmah, Topa thu sungah a citak mahmah, ka tapa Timoti ka hong paisak hi. Amah in, Jesuh Khrih thu sungah ka nuntakna ziate le pawlpi a tuamtuamte kiangah ka thuhilhte khempeuh, note tungah hong hilh ding hi. [18] Note kiangah kei hong hawh lo ding, ci-in ngaihsun kha uh ahih manin mi pawlkhat a kiphasak uh hi.</row>
		<row book="46" chapter="5" verse="4" tag="">[4] Note na kikhop khawm uh ciangin i Topa Jesuh Khrih vangliatna in eite hong ompih ahih manin, note tawh ka lungsimin ka hong omkhawm hi.</row>
		<row book="46" chapter="6" verse="1-8" tag="">[1] Note khatlekhat thu na kineih uh ciangin Pasian’ mi siangthote khensakzaw loin lawki thukhente’ mai na kitun ngam uh hi. [2] Pasian’ mite in leitung mite’ thu a khensakzaw ding ahihlam thei lo na hi uh hiam? Note pen leitung mite’ thu a khensak ding na hih uh ciangin tua bang thu neute khen thei lo lawmlawm na hi uh hiam? [3] Eite pen vantung mite’ thu nangawn a khensak ding ihih lamtak thei lo na hi uh hiam? Tua ahih manin hih leitung a no’ thu neuneute leltak na khentheih zawk kan ding uh ahi hi. [4] Tua bang hinapi-in hih bang thu themthem hong pian ciangin pawlpi sungah bangmahin a kisim lo mite’ mai kitun ding na hi uh hiam? [5] Note a dingin zumhuai mahmah hi. Note khatlekhat na kithuneihnate uh a khenthei ding note lakah mipil khat beek om buang ding hi. [6] Tua hinapi, khatlekhat thu kineihin zum na kitun uh a, lawki thukhente na khensak tazen uh hi. [7] Note khatlekhat zum na kitut mahmah uh zong a gina het lo na hihna uh hong kilangsak hi. Bang hangin thuakzaw mai lo a, sum ngamzaw mai lo na hi uh hiam? [8] Note khatlekhat kisu-in, khatlekhat na kisut zawsop uh a, na sanggamte teekteek nangawn uh tawh thu na nei uh hi.</row>
		<row book="46" chapter="6" verse="19" tag="">[19] Na pumpi uh, Pasian in a hong piak, note’ sungah a teng Kha Siangtho’ biakinn ahih lamtak thei lo na hi uh hiam? Note’ pumpi, nomau’ neihsa hi lo a, Pasian a’ ahi hi.</row>
		<row book="46" chapter="9" verse="13-14" tag="">[13] Biakinn-ah nasem dingin a kicial mite in biakinn mah panin an ngah uh a, biakna tau-ah na a semte in biakna sa mah a ngahna uh thei lo na hi uh hiam? [14] Tua mah bangin lungdamna thu a hilhte in tua nasepna mah panin nuntakna a ngah nading uh Topa’ thupiak ahi hi.</row>
		<row book="46" chapter="11" verse="17-22" tag="">[17] Ahi zongin a nuai-a thu tawh kisai-in note ka hong pakta kei hi. Bang hang hiam cih leh pawlpi kikhopna na neih uh ciangin phatna sangin siatna na piangsakzaw uh hi. [18] A masa penin, pawlpi na kikhop uh ciangin note lakah pawl kikhenna om hi, ci-in ka za hi. Hih ka zak thu a manna omkha dingin ka um hi. [19] Bang hang hiam cih leh kuateng pawlpi mi citak ahi hiam, ci-in a kilat nadingin kikhenna a ommah ding ahi hi. [20] Nekkhawmna a bawl dingin note na kikhop uh ciangin Topa’ Nekkhawmna a ne dingin na pai kei uh hi. [21] Bang hang hiam cih leh nekkhawmna ne dingin na pai uh ciangin pawlkhatte amau’ an tawh na tung masa-in ne pah uh ahih manin, pawlkhatte a kham mahmahin na om uh hangin pawlkhatte gilkialin a om uh hi. [22] Hih bangin na gamtat uh, anletui na nek nading uh inn nei lo na hi uh hiam? Tua ahih kei leh Pasian’ pawlpi simmawh bawlin pawlpi mizawngte na maizumsak nopna uh ahi hiam? Hih thu tawh kisai-ah hong pakta ding nong sak uhleh note ka hong pakta het kei hi.</row>
		<row book="46" chapter="12" verse="12-14" tag="">[12] Pumpi pen khat bek hinapi-in na a tuamtuam a nei hi. Pumpi in na a tuamtuam tampi a neih hangin pumpi khat bek mah ahih veve mah bangin Khrih zong pumpi na a tuamtuam a nei pumpi khat ahi hi. [13] Jew mi ihi a, Gentail mi ihi zongin, sila ihi a, sila ahi lo ihi zongin, eite minam tuamtuam ihih hangin Kha Siangtho khat bek mah in Jesuh’ pumpi a suak dingin ama sungah hong phum a, eite khempeuh tungah a hong kipia pen tua a kibang Kha Siangtho khat bek mah ahi hi. [14] Pumpi in na khat bek nei loin nam tampi tak a nei hi.</row>
		<row book="46" chapter="12" verse="25-31" tag="">[25] Tua ahih manin i pumpi nate khatlekhat kithutuak lo cih om loin a vekpi-in a kilemkim uh hi. [26] Khat in natna ngah leh a vekpi-un thuakkhawm uh a, khat in pahtakna ngah leh a vekpi-un lungdam khawm uh hi. [27] Tu-in note khempeuh pen Khrih pumpi na hi uh a, na vekpi-un a pumpi na khat ciat na hi uh hi. [28] Tua ahih manin Pasian in pawlpi sungah mi khempeuh ama panmun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin nalamdang bawltheite, cina damsak theite, midang a huhtheite, thu vaihawm a siamte, le pau lamdang a pau theite ahi uh hi. [29] A vekpi-un sawltak hi lo a, a vekpi-un kamsang zong hi lo uh hi. A vekpi-un laihilh, thuhilh hi lo uh a, a vekpi-un nalamdang zong bawl lo uh hi. [30] A vekpi-un cina damsak nading siamna nei lo uh a, a vekpi-un pau lamdang pau thei lo uh a, a vekpi-un tua pau lamdangte a khiatna gen thei lo uh hi. [31] Tua ahih manin Pasian’ hong piak siamna a hoihpente deih belin na nei ta un. Tu-in a hoihpen thu khat ka hong gen ding hi.</row>
		<row book="46" chapter="14" verse="16-17" tag="">[16] Na lungsim bek tawh Pasian tungah lungdamna na koh ciangin kikhopna sungah a om midangte in bangci-in nang’ thungetna, “Amen,” hong cihpih thei ding ahi hiam? Nangma thungette a theihtheih nading uh bangmah om lo hi. [17] Pasian tungah lungdam ko-in na thungetna a hoih mahmah hangin midangte in bangmah phattuamna ngah het lo hi.</row>
		<row book="46" chapter="14" verse="26" tag="">[26] Tua ahih ciangin sanggamte aw, ka hong gennop thu a tomin: Pasian bia dingin note na kikhop uh ciangin khat in la sak ding nei, khat in Pasian’ thu a gen ding nei, khat in pau lamdang tawh thugen ding nei, khat in tua a kigente a khiatna gentheih nading nei cih bangin na om ding uh hi. Hih a tuamtuamte khempeuh, pawlpi’ phattuam nading ahih ding kisam hi.</row>
		<row book="46" chapter="14" verse="32-34" tag="">[32] Pasian in eite ahi zelzul dingin a hong sam hi lo a, hoihtak nuamtakin a om dingin a hong sam ahih manin Pasian’ thu gen ding lawpna lungsim pen a gen ding pa a ki-ukzawh ding a kisam ahi hi. Pasian’ pawlpi mite khempeuh lakah a kizang ngeina ahih mah bangin, [33] Pasian in eite ahi zelzul dingin a hong sam hi lo a, hoihtak nuamtakin a om dingin a hong sam ahih manin Pasian’ thu gen ding lawpna lungsim pen a gen ding pa a ki-ukzawh ding a kisam ahi hi. Pasian’ pawlpi mite khempeuh lakah a kizang ngeina ahih mah bangin, [34] mihon biak kikhopna sungah numeite pau loin om uh hen. Numeite a kiniamkhiat nading thu Jew Thukham in a gen mah bangin amaute in mihon lakah thu a gen ding uh kiphal lo hi.</row>
		<row book="48" chapter="5" verse="19-21" tag="">[19] Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, [20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="49" chapter="1" verse="22-23" tag="">[22] Pasian in Khrih’ khenuai-ah na khempeuh koih a, thu khempeuhah pawlpi’ lutang dingin Khrih a bawl hi. [23] Tua pawlpi pen Khrih’ pumpi hi a, tua pawlpi a dingin amahmah kipia-in, mun khempeuha om pawlpite, thu khempeuhah a cingtaaksak hi.</row>
		<row book="49" chapter="2" verse="14-16" tag="">[14] Khrih mahmah in Gentail mite le Jew mite pawlkhatin hong bawl ahih manin eite tungah nopsakna a hong piapa ahi hi. Hih minam nihte khenin gal a piangsak dalna pen Khrih in ama pumpi tawh a satkham hi. [15] Amah tawh kipawlna hangin minam nihte pawlkhat a suahtheih nadingin minam a dei Jew Thukham le a ngeinate khempeuh phiatin, eite pawlkhat hong suahin a hong kilemsak hi. [16] Singlamteh tungah a sihna tawh Khrih in kilangneihna beisak a, tua singlamteh hangin minam nihte pawlkhat suahin Pasian kiang a tunpih hi.</row>
		<row book="49" chapter="2" verse="19-22" tag="">[19] Tua ahih ciangin no Gentail mite pen a pualam mi, gamdang mite na hi nawn kei uh a, Pasian mite tawh minam khat hita-in, Pasian innkuan sung mite na hita uh hi. [20] Note zong, sawltakte le kamsangte in a phuhsa innkhuam tungah a kilam na hi uh a, tua inn sutpi pen Jesuh mahmah ahi hi. [21] Tua inn sutpi Khrih pen inn-a a kilam khempeuh a puapi pen hi a, Topa a dingin biakinn siangtho a suah dongin tua inn a khangsak hi. [22] Note zong midangte tawh kigawmin ama tungah na kilam uh a, Kha Siangtho-in Pasian a ten nading inn na suak uh hi.</row>
		<row book="49" chapter="3" verse="20-21" tag="">[20] Eite a dingin na a hong sepsak, eite’ ngetzah val, le i ngaihsut zawh loh zah dongin a vangliatna tawh tampi tak a hong hihsak thei [21] eite’ Pasian pen, pawlpi mite khempeuh le Khrih Jesuh tawh a kipawl mi khempeuh in a khang khangin a tawntungin phat ciat ta uh hen. Amen.</row>
		<row book="49" chapter="4" verse="3-6" tag="">[3] Kha Siangtho kimakai sakin, khatlekhat kilemin pawlkhat na hihna uh na kipsak tawntung un. [4] A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Kha Siangtho zong khat bek mah a neikhawm ihi hi. [5] Topa khat bek, upna khat bek, tuiphumna khat bek mah a zangkhawm ihi hi. [6] Mi khempeuh’ Pa ahi Pasian khat bek om a, mi khempeuh’ Topa hi-in, na khempeuh hih kimin, mun citengah a om hi.</row>
		<row book="49" chapter="4" verse="11-12" tag="">[11] Amah in mite tungah siamna a tuamtuam hong pia a, pawlkhatte sawltak nasep a sem ding, pawlkhatte kamsang nasep a sem ding, pawlkhatte thuhilh kawikawi nasep a sem ding, pawlkhatte pawlpi kem nasep a sem ding, le pawlkhatte laihilh nasep a sem dingin a hong seh hi. [12] Hih nasep a tuamtuamte khempeuh a sem dingin Pasian’ mi khempeuh kigingkhol sakin Khrih a dingin na semin Khrih pumpi a khansak theihna ding deihna ahi hi.</row>
		<row book="49" chapter="4" verse="25" tag="">[25] Tua ahih manin zuau gen nawn kei unla, Khrih pumpi nate ihihna hangin pawlkhat ihih manin khatlekhat tungah thuman kigen ni.</row>
		<row book="49" chapter="5" verse="23-26" tag="">[23] Bang hang hiam cih leh Khrih pen ama pumpi ahi pawlpi a honkhia pa hi-in, pawlpi tungah ukna thu a neih mah bangin pasal in a zi tungah ukna thu a nei ahi hi. [24] Pawlpi pen Khrih’ khutnuai ahih mah bangin zite zong thu khempeuhah a pasalte uh khutnuai hi ding uh hi. [25] Pasalte aw, Khrih in pawlpi itin a pumpi a piak mah bangin na zite uh na it un. [26] Pawlpi pen paubaanna a om het lo, a siangtho mahmahin Khrih kiangah a kipiak theih nadingin Pasian thu tawh tui-ah a silsiang khit ciangin Pasian kiangah a aptheih nadingin pawlpi a dingin Khrih a kipia ahi hi.</row>
		<row book="49" chapter="5" verse="29-30" tag="">[29] Eite pen ama pumpi nate ihihna hangin Khrih in hong it mah bangin kuamah in ama pumpi mudah ngei lo a, hoihtakin kemin a vakzaw hi. [30] Eite pen ama pumpi nate ihihna hangin Khrih in hong it mah bangin kuamah in ama pumpi mudah ngei lo a, hoihtakin kemin a vakzaw hi.</row>
		<row book="50" chapter="1" verse="27" tag="">[27] Note tawh a omkhawm dingin ka hong paithei a, ka hong paithei kei zongin note in lungdamna thu tawh kipawl upna thu-ah ngimna kikhatin kiptakin na om nading uh le deihna kikhatin na dokhawmna thu uh ka zak theih nadingin Khrih hanga lungdamna thu tawh a kilawm a kituakin na nuntak ding uh a thupi pen ahi hi.</row>
		<row book="51" chapter="1" verse="17-18" tag="">[17] Na khempeuh khat beek a om ma-in amah om khinta a, amah tawh a kipawl manin na khempeuh ama mun sansanah hoihtakin a omthei hi. [18] Na khempeuhah amah a lianpen ahih theih nadingin, amah pen pawlpi ahi ama pumpi lutang hi a, pawlpi’ nuntakna a kipatna hi a, sihna panin a kithokiksak Tapa cil ahi hi.</row>
		<row book="51" chapter="1" verse="24" tag="">[24] Tu-in ka pumpi-in ka thuakna tawh Khrih in ama pumpi ahi pawlpi a dingin a thuak ding a kisam laiteng a kitangcingsak suak ka hih manin note a dingin ka thuakna thu-ah ka lung a dam hi.</row>
		<row book="51" chapter="2" verse="5" tag="">[5] Bang hang hiam cih leh note tawh ka hong omkhawm loh hangin ka lungsimin note tawh ka hong omkhawm a, Khrih na upna uh hangin kiptakin na omkhawmna uh ka theih manin ka nuam mahmah hi.</row>
		<row book="51" chapter="2" verse="19" tag="">[19] lutang ahi Khrih a len nawn lo uh ahi hi. Lutang ahi Khrih’ ukna tawh pumpi na khempeuh kizom dimdiam uh ahih manin pumpi in thahatna ngah a, Pasian’ deih bangin a khangto hi.</row>
		<row book="51" chapter="3" verse="15-16" tag="">[15] Note pumkhat suakin a lungdam khawm dingin Pasian in a hong sap ahih mah bangin Khrih hong piak nopsakna in note’ lungsim hong uk ta hen la, lungdamin om ta un. [16] Khrih thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, le biakna late na sa un.</row>
		<row book="54" chapter="3" verse="1-13" tag="">[1] Mi khatpeuh, pawlpi sia nasep a ut leh a hoih mahmah ahi hi, a cihna thu a man ahi hi. [2] Tua ahih manin siate pen paubaanna a nei lo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin le leengla do a siam mi, thuhilh a siam mi, [3] zu a kham lo mi, a ngongtat lo mi, lungsimnem mi, kitot a uk lo mi, sum a deihlua lo mite hi ding uh hi. [4] A innkuan sung hoihtakin a ukzo mi, a tate thumangsak thei-in, na khempeuhah a kilawm a kituakin a gamtasak thei mi hi ding uh hi. [5] Bang hang hiam cih leh mi khatpeuh in a innkuan sung ukzia ding a theih kei leh Pasian’ pawlpi kem thei lo ding hi. [6] Khristian a suaktungte zong hi lo ding hi. Tua bang mi thakte kiphasak thei a, Dawimangpa mah bangin thukhenna a thuak mite hikha thei ding hi. [7] Pawlpi mi ahi lo midangte in zong a zahtak mite hi ding hi. Tua hileh mindai kha lo ding a, Dawimangpa’ thangah awk kha lo zawdeuh ding hi. [8] Pawlpi upa dingte zong a gamtat hoih, a lungsim citak, leenggahzu tam a ne lo, sum thu-ah a huaiham mi hi lo ding uh hi. [9] Lungsim kisuanna a om lo, upna thu-ah a kip mite hi ding uh hi. [10] A masa-in kize-et phot ding a, paubaanna a om kei leh sem thei pan ding uh hi. [11] A zite uh zong a gamtat hoih mi hi-in, mi gensiat a hat lote hi ding uh a, lungsim citak, thu khempeuhah a thuman mi hi ding uh hi. [12] Upate pen zi khat bek a nei mi, a tate le a innkuansung hoihtakin a ukzote hi ding hi. [13] Pawlpi upa hoihtakin a semthei mite pen mite in zahtak uh a, Khrih Jesuh a upna thu uh kisuanna om hetloin hangtakin gen ngam uh hi.</row>
		<row book="54" chapter="4" verse="14" tag="">[14] Kamsangte’ thugennate le upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in.</row>
		<row book="54" chapter="5" verse="17-18" tag="">[17] Pawlpi sungah ukna le makaihna siamin, thuhilh le thugen hahkat tawh a thuah upate pen thaman a zah nih piak dingin kilawm hi. [18] Bang hang hiam cih leh Lai Siangtho in, “Buh a cil bawngtal muk na tuam kei in,” a cih banah, “Nasempa in a thaman a ngah ding a kilawm ahi hi,” na ci hi.</row>
		<row book="54" chapter="6" verse="5" tag="">[5] thuman thutak zui loin, a lungsim paizia uh a man nawn lo, biakna pen hauhtheih nading lampi bekin a ngaihsun mite in a tawntungin kitot kiselna a piangsak uh ahi hi.</row>
		<row book="55" chapter="2" verse="24-26" tag="">[24] Topa’ na a sem mite, kitot a hatte hi lo ding a, mi khempeuh tungah lungsim nemin, thugen siamin, thuakzawhna nei-in, [25] thunem tawh a langte’ hoih lohna a puahtheite hi ding hi. Tua bang hileh Pasian in amaute kisiksak thei ding a, thuman thutak hong thei-in, [26] Dawimangpa in ama deihna bangin a gamta dingin a mat khit hangin ama thang panin amaute suakta khathei ding uh hi.</row>
		<row book="55" chapter="3" verse="5" tag="">[5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in.</row>
		<row book="55" chapter="4" verse="2" tag="">[2] hunhoih hunsia cih khen tuan loin Pasian’ thu hilh ding na kin ngaihsut nading, lungduaina tawh mite’ lungsim zo-in, mite taii-in, hanthawnin na hilh nadingin thu a hong pia ka hi hi.</row>
		<row book="56" chapter="1" verse="5-11" tag="">[5] Krete Tuikulh gam sung tengah a manin puahphat ding a kisam lai a omte a sem ding le khua simah pawlpi upa a koih dingin tua gamah a hong nusia ka hi hi. Nang tungah ka hong gensa thute hoihtakin na phawk in: [6] Upate pen paubaanna a om lote hi ding a, zi khat bek nei-in, a tate zong thu um mi hi-in, a thumang lo, a phengtat gawpte hi lo ding uh hi. [7] Pawlpi siate pen Pasian’ nasem ahih manin paubaanna a om lo, a kiphasak lo, zukham thei mi ahi lo, a ngongtat lo, a huaiham lo, [8] zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, le a kisekzo mi hi ding uh hi. [9] Upna bulpi tawh a kituak thute limtakin lenkip ding uh hi. Tua hileh thuhilhna man tawh midangte hanthawn thei ding uh a, thuman a nial mite’ khialhna zong laktel thei ding uh hi. [10] Bang hang hiam cih leh thu a mang lo, thu a mawk gengen, mi a khem thei, a diakdiakin Jew ngeina bangin vun-at nading thu a gen tampi tak a om uh hi. [11] Sum ngahtheih nading bekin a kilawm lopi-in thu hilhin biakna innkuan buppi nawngkaisak uh ahih manin thu a gen nawn loh nadingun khaktan ding ahi hi.</row>
		<row book="56" chapter="3" verse="10-11" tag="">[10] Kitot, kikhen nading a piangsak mite pen khatvei nihvei bang na hilh khit ciangin kisukha nawn vet kei in. [11] Tua bang mite a kisiakhin hi a, a mawhna un a khialhna uh a kilangsak ahihna thu na thei in.</row>
		<row book="58" chapter="10" verse="25" tag="">[25] Mi pawlkhatte in kikhop a pelh bang hi loin, eite in kikhop khawmnate pelh loin om ni. Topa’ hong pai ding Ni hong naina thu thei ihih manin khatlekhat kihanthawn semsemzaw ni.</row>
		<row book="58" chapter="13" verse="17" tag="">[17] Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uh hi. Amaute’ thu mang le-uhcin a nasepna uhah lungdam mahmah ding uh a, mang kei le-uhcin dah pipi-in na sem ding uh hi. Dah pipi-in a nasepna uh note a dingin zong phattuamna a om tuan hi lo hi.</row>
		<row book="59" chapter="5" verse="14" tag="">[14] A cina na om uhleh pawlpi upate sam un. Amaute in thu hong ngetsakin Topa min tawh sathau hong zut ding uh hi.</row>
		<row book="60" chapter="1" verse="22" tag="">[22] Tu-in lungdamna thuman na zuihna hangun note kisiansuah khinin, na thu uppih mite uh lungsim tak tawh itthei khinta na hih manun na lungsim khempeuh uh tawh limtakin na ki-it un.</row>
		<row book="60" chapter="2" verse="5" tag="">[5] Note zong nuntakna a piathei suangpi mah bangin kha thu tawh kisai biakinn lam nadingin na kizang unla, Jesuh Khrih hangin Pasian’ santheih biaknate a pia dingin a siangtho siampi na suak un.</row>
		<row book="60" chapter="5" verse="1-4" tag="">[1] Keima pumpi mahmah zong pawlpi upa hi-in, Khrih thuakna zong ka mit tawh mu-in, mailam hunah a hong kilang ding minthanna zong a ngah ding pa ka hihna tawh note lakah a om pawlpi upate kiangah ka hong thum nop thu in: [2] Pasian in note’ khut sungah a hong piak tuuhonte hoihtakin na cing unla, ut lo pipi hi loin, Pasian’ hong deih bangin utna lungsim takpi tawh na cing un. Sum ngahnopna bek tawh a sem hi loin utna lungsim tawh a semte na hi un. [3] Note’ kep dingin a hong kipia tuute, aana neihna tawh a cing hi loin tuute’ etteh dingin a gamtate na hi un. [4] Tuucing pipa hong pai ciangin a mual ngei lo minthanna lukhu a hong pia ding hi.</row>
		<row book="62" chapter="2" verse="9-11" tag="">[9] Mi khatpeuh in khuavak gamtatna ka gamta hi, ci napi-in a Khristian mipihte a muhdah leh khuamial gamtatna mah a gamta lai ahi hi. [10] A Khristian mipihte a it mite pen khuavak gamtatna a gamta hi a, tua bang mite a puktheih nading thu om lo hi. [11] Ahi zongin a Khristian mipihte a mudah mite pen khuamial sungah omin khuamial gamtatna a gamta uh hi a, tua khuamial in bangmah ngaihsunsak thei lo ahih manin a gamtat nading mel uh thei lo uh hi.</row>
		<row book="62" chapter="3" verse="15-16" tag="">[15] A Khristian mipih a mudah mi peuhmah mi that hi a, mi thatte in nuntak tawntungna a neih lohna thu na thei uh hi. [16] Itna i cih bangci theih ding ihi hiam cih leh: Khrih in eite a dingin a nuntakna hong pia hi. Ei zong i Khristian mipihte a dingin i nuntakna i piak ngam ding ahi hi.</row>
		<row book="62" chapter="4" verse="20-21" tag="">[20] Mi khatpeuh in, “Pasian ka it hi,” ci napi-in a Khristian mipihte a muhdah le a zuaupi a gen ahi hi. Bang hang hiam cih leh a muhtheih a Khristian mipih a it lo mi in a muhtheih loh Pasian it thei lo ding hi. [21] Khrih in eite tungah hong thupiakna in: Pasian a it mi in a Khristian mipihte zong it ding hi, cihna ahi hi.</row>
		<row book="65" chapter="1" verse="19" tag="">[19] Hih mite in pawl kikhenna piangsakin, amau pumpi deihna bangin gamta uh a, Kha Siangtho zong nei lo uh hi.</row>
		<row book="66" chapter="2" verse="11" tag="">[11] Tua ahih manin zak nading bil a neite in Kha Siangtho in pawlpite kiangah a gen thute na za un. A gualzo mite, nihvei sihna in gimsakkha nawn lo ding hi.</row>
		<row book="66" chapter="2" verse="20-23" tag="">[20] Ahi zongin note ka hong mawhsak nading thu khat om hi. Kamsang numei ka hi, ci-in thu a gen Jezebel na nial kei uh hi. Ama thuhilhna hangin ka nasemte in numei-pasal paktatna gamta-in milim biakna ante a ne uh hi. [21] Tua numei a kisikkik nading hun ka piak hangin a paktatna panin kihei nuam lo hi. [22] Tua ahih manin tu-in tua numei tawh a paktatna uh panin a kisikkik kei uhleh tua numei le amah tawh a paktat mi khempeuh, lupna ngaksakin nakpitakin gimna ka thuaksak ding hi. [23] Tua numei’ thu a zui mi khempeuh ka that ding hi. Tua hileh, mihingte’ ngaihsutna le lungsim a kantel pa ka hihna thu pawlpi khempeuh in thei ding uh hi. Note’ gamtatna ciat tawh kizui-in ka hong thukkik ding hi.</row>
		<row book="66" chapter="22" verse="16" tag="">[16] “Keimah Jesuh in pawlpite a dingin hih thute nang kiangah a hong gen dingin ka vantungmi ka hong sawl hi. Kei pen David’ zung le a suan ahi, zingsol ka hi hi,” a hong ci hi.</row>
	</category>
	<category id="7">
		<row book="3" chapter="17" verse="7" tag="">[7] Tua ahih ciangin amaute in a biak uh keeldawite a dingin amau’ biakpiaknate go nawn lo ding uh hi. Hih pen amau’ khang tawntungin amaute’ tungah ngeina kip khat hi ding hi.</row>
		<row book="3" chapter="18" verse="21" tag="">[21] Nangmah in Molek tungah meihal biakna-a piak dingin na tate khat peuhpeuh na pia kei ding a, tua bangin na Pasian’ min na daisak kei ding hi; keimah pen TOPA ka hi hi.</row>
		<row book="4" chapter="25" verse="1-3" tag="">[1] Shittim-ah Israel mite a om laitakin Moab gam numeite tawh paktat ding kipan uh hi. [2] Hih numeite in amau’ pasian biakpiakna pawi-ah Israel mite sam uh a, amaute in a pawi an nekpihin, amau’ pasian-te’ mai-ah kun uh hi. [3] Tua ahih ciangin Peor-a Baal tawh Israel mite va kizomtawm hi. Israel mite tungah TOPA heh mahmah a,</row>
		<row book="5" chapter="4" verse="28" tag="">[28] Note in tua lai munah mite’ khut in a bawl, khua mu thei lo, khua za thei lo, a ne thei lo, a nam thei lo sing le suang pasian-te’ na na sem ding uh hi.</row>
		<row book="5" chapter="12" verse="30" tag="">[30] na mai uhah amaute a kisuksiat khit ciangin amaute zui-in na awk khak loh nading uh le, ‘Kei zong amau’ hih bangin ka hih theih nadingin hih minamte in a pasian-te uh bangci biak ahi uh hiam?’ ci-in a pasian-te uh thu na kan loh nadingun kingaihsun un.</row>
		<row book="5" chapter="32" verse="17" tag="">[17] Amaute in pasian ahi lo dawite, amau’ theih ngei loh pasian-te, hong suak nunung pasian thakte, na pu na pate un a theih ngei loh pasian-te’ tungah biakna a pia uh hi.</row>
		<row book="7" chapter="10" verse="14" tag="">[14] Pai unla note’ teel pasian-te tungah ko un. Na lungkham hunun amaute kihonkhia sak un,” a ci hi.</row>
		<row book="9" chapter="12" verse="21" tag="">[21] Meetna hong pia thei lo, hong hon thei lo, a mawkna milimte biakna lamah pial kei un; bang hang hiam cih leh tuate pen a mawkna ahi hi.</row>
		<row book="11" chapter="13" verse="1-3" tag="">[1] Tua laitakin TOPA’ sawlna tawh Judah panin Pasian’ mi khat Bethel-ah hong pai hi. Paknamtui hal dingin biakna tau gei-ah Jeroboam na ding hi. [2] Tua ciangin TOPA’ sawlna bangin biakna tau langpangin mipa kiko a, “Biakna tau, biakna tau aw, TOPA in hih bangin ci hi: ‘En in, Josiah min nei tapa khat David’ suan sung pan hong piang ding hi. Amah in nangma tungah paknamtui a hal mualtung a biakna a pia siampite nangma tungah biakna-in pia ding a, nangma tungah mihingte’ guhte kihal ding hi,’ ci hi,” a ci hi. [3] Tua ciangin tua ni mahin amah in lim khat pia a, “Hih pen TOPA in thu a gen khitna lim ahi hi: ‘En in, biakna tau kitam khamin a tunga om vutte kithehthang ding hi,’ ci hi,” a ci hi.</row>
		<row book="11" chapter="14" verse="23-24" tag="">[23] Bang hang hiam cih leh amaute in amau a dingin mualtung a biaknate, biakna songte le mual sang tung khempeuh le singniim nuai khempeuhah Asherah milimte bawl uh a, [24] biakna phualte-ah numei-pasal paktat pawlte zong om uh hi. TOPA in Israel mite’ mai-ah a hawlkhiat minam dangte’ gamtatna a kihhuai khempeuh bangin amaute gamta uh hi.</row>
		<row book="11" chapter="18" verse="24-29" tag="">[24] Tua ciangin note in na pasian tung uhah thu ngen unla, keimah in zong TOPA’ tungah thu ka ngen ding hi. Tua ciangin thungetna mei tawh hong pia pasian pen Pasian taktak ahi hi,” a ci hi. Tua ciangin mi khempeuh in dawngin, “Hih na thugen hoih hi,” a ci uh hi. [25] Tua ciangin Elijah in Baal kamsangte kiangah, “Note tam na hih manun note a dingin bawngtal khat teel unla bawl masa un. Tua ciangin na pasian uh tungah thu ngen unla, ahih hangin a tungah mei koih kei un,” a ci hi. [26] Tua ciangin amaute in amaute tungah a kipia bawngtal la-in bawl uh a, zingsang a kipan sun dong Baal tungah thu ngenin, “Baal aw, kote hong dawng in,” a ci uh hi. Ahih hangin awging om lo a, kuamah in dawng lo hi. Tua ciangin amau’ bawlsa biakna tau-ah amaute diang uh hi. [27] Sun ciangin Elijah in amaute zahpihin, “Amah pen pasian ahih ciangin a gingin kiko un. Amah in thu a lungngaih laitak, ahih kei leh mun dangah paikhia, ahih kei leh khualzin, ahih kei leh amah ihmu-in phot ding kisam hikhathei ding hi,” a ci hi. [28] Tua ciangin amaute a gingin kiko-in, amau’ ngeina bangin namsaute le sikzumte tawh, amaute tungah si a luan dongin ki-atin kisun uh hi. [29] Sunkim khit ciangin biakpiak hun dong mateng amaute awngsuak uh a, ahih hangin awging om lo hi. Kuamah in dawng lo a, kuamah in don lo hi.</row>
		<row book="12" chapter="17" verse="17" tag="">[17] Amaute in biakna-in a tanute uh le a tapate uh halin vankahna le aisanna zang uh a, TOPA’ muhna-ah a sia a gamta dingin kipia tawmin amah hehsak uh hi.</row>
		<row book="12" chapter="19" verse="12" tag="">[12] Ka pu ka pate in a suksiat minam Gozan, Haran, Rezef, le Telassar gam sunga Eden mite, tua minamte’ pasian-te in amaute honkhiazo ahi hiam?</row>
		<row book="14" chapter="33" verse="5-6" tag="">[5] Tua ciangin amah in TOPA’ biakinn tual nihte sungah vantung nate khempeuh a dingin biakna taute lam hi. [6] Tua ciangin amah in Hinnom’ tapa’ kuamah biakna-in a tapate hal a, aisanna le mailam thugenkholhna le khongkhaina zang a, vankah theite le aisante tawh na semkhawm hi. Amah in TOPA’ muhna-ah siatna tampi bawl a, amah hehsak hi.</row>
		<row book="19" chapter="4" verse="5" tag="">[5] A man biakpiaknate lui unla, TOPA muang un.</row>
		<row book="19" chapter="106" verse="37-39" tag="">[37] Amaute in a tapate uh le a tanute uh dawi biakna-in a nei uh hi. [38] Amaute in Kanaan gam milimte a biakna-un mawhna nei lo a tanute uh le a tapate uh that uh a, hih mi thahna hangin gam sung a nin a suak hi. [39] Tua ahih ciangin amau’ sepna tawh amaute a nin suak uh a, amau’ gamtatnate tawh palhngulhna a bawl uh hi.</row>
		<row book="19" chapter="115" verse="8" tag="">[8] Tuate a bawlte le tuate a muangte khempeuh pen tuate mah tawh kibang uh hi.</row>
		<row book="19" chapter="135" verse="15-17" tag="">[15] Minam dangte’ pasian-te pen mihingte’ khut tawh a kibawl, ngun le kham ahi hi. [16] Amaute in kam nei napi, pau thei lo uh hi. Amaute in mit nei napi, khua mu thei lo uh hi. [17] Amaute in bil nei napi, khua za thei lo uh hi. Amaute’ kam sungah naksuk naktoh theihna nei lo uh hi.</row>
		<row book="23" chapter="37" verse="12" tag="">[12] Ka pu ka pate un a suksiat minamte, Gozan minam, Haran minam, Rezef minamte, le Telassar khua-a om Eden mite pen amau’ pasian-te in honkhiazo ahi hiam?</row>
		<row book="24" chapter="2" verse="5" tag="">[5] TOPA in hih bangin ci hi: “Na pute na pate uh kei kiang panin gamlapi-ah paikhia-in, bangmahin a kimang lo milim peuh bia-in, amau mahmah zong bangmahin a kimang lo a suah khit nadingun kei tungah bang mawhna hong mu uh ahi hiam?</row>
		<row book="24" chapter="8" verse="2" tag="">[2] Amaute in a it uh, a na a sepsak uh, a delh uh, a zon uhleh a biak uh ahi ni le kha le vana om nate khempeuh mai-ah a kiphokhia ding hi. Tua guhte kikhawm nawn lo ding a, kiphum nawn lo ding hi. Leilak a ek kinusia bang ahi lel ding hi.</row>
		<row book="24" chapter="11" verse="12" tag="">[12] Tua ciangin Judah mite le Jerusalem khuamite in meihal biakna tawh a biak uh a pasian-te uh’ kiangah pai-in a va thum ding uh hi. Ahih hangin hih gimna hong tun ciangin a honkhia thei tuan kei ding uh hi.</row>
		<row book="24" chapter="16" verse="20" tag="">[20] Mi in ama pasian ding bawltawm thei ahi hiam? Tuate pasian hi lo hi,” hong ci ding uh hi.</row>
		<row book="24" chapter="19" verse="13" tag="">[13] Jerusalem khua-a innte le Judah kumpite’ innte a kipan, innkhum zangah vantung a aksite khempeuh tungah paknamtui hal biakna a kipiakna innte le pasian dangte tungah dawn ding biakna a kibuakna innte khempeuh a vekin Tofeth mun bangin a nin a suak ding hi, ci hi, va ci in,” hong ci hi.</row>
		<row book="26" chapter="8" verse="16" tag="">[16] Tua ciangin biakinn tual sungnungah hong paipih hi. Tua lai-ah biakinn kongkhak gei, biakna taute le innliim kikal sanah mihing sawmnih le nga khawng na om a, biakna tau nungngatin nisuahna lam nga-in nisuak tung na bia uh hi.</row>
		<row book="26" chapter="16" verse="16-17" tag="">[16] Na puan pawlkhatte, na biakna mun zep nadingin na zang a, numei paktat bangin mi citeng tungah na pumpi na pia hi. [17] Nang kong piaksa kham le ngun kibawl kizepnate, pasal limin na bawl a, tuate tawh paktatna na gamta hi.</row>
		<row book="27" chapter="3" verse="4-7" tag="">[4] Tua ciangin nakpitakin taangkona khat kibawl a, “Minam tuamtuamte le paunam tuamtuamte khempeuh aw! [5] Peengkul ging na za ding uh a, tua khit ciangin tamngaite, laiza lasakna gingte, harp lasakna gingte, gawsemte, le tumtheih a tuamtuamte a hong kitum ciangin Kumpi Nebukhadnezzar’ koih kham milim mai-ah kunin na bia ding uh hi. [6] A kun lo, a bia lo peuhmah thakhat thu-in mei phualpi sungah kikhul pah ding hi,” a ci hi. [7] Tua mah bangin minam kimte, minam tuamtuamte le paunam tuamtuamte khempeuh in tumtheih gingte a zak phetun kunsukin Kumpi Nebukhadnezzar’ kham milim koih a bia uh hi.</row>
		<row book="28" chapter="4" verse="13-14" tag="">[13] Amaute in mualsangte dawna biakna munte-ah biakna pia uh a, a nuai liim hoih ahih manin mual neute tungah a po tawsaw kung, poplar kung, le terebinth kungte nuai-ah paknamtui halin a bia uh hi. Tua thu hangin na tanute uh numei paktat suak uh a, na mote un midang tawh mawhna a bawl uh hi. [14] Na tanute uh a paktat manin gim ka pia kei ding a, na mote uh midang tawh a mawh manin zong gim ka pia tuan kei ding hi; bang hang hiam cih leh note mahmah numei paktatte tawh na mawh uh a, biakinn numeite tawh nulepa mawhna biakna na bawl uh hi. Paunak-ah, “Thuhoih phawktheihna a nei lo mite in siatna thuak ding hi,” kici hi.</row>
		<row book="32" chapter="2" verse="8" tag="">[8] Kimanna a nei lo milim a biate in nangmah hong taisan uh hi.</row>
		<row book="40" chapter="6" verse="1" tag="">[1] “Biakna tawh kizomin na hoih khat peuhpeuh na sep uh ciangin mite’ phat ding deihna tawh a kilang theithei dingin na sepkhak loh nadingun na kingaihsun un. Tua bangin gamta le-uhcin, vantungah a om na Pa uh kiang panin thaman na ngah kei ding uh hi.</row>
		<row book="41" chapter="12" verse="33" tag="">[33] Mite in a lungsim khempeuh, a pilna khempeuh, le a hatna khempeuh uh tawh Pasian itin, amau pumpi a it bangin a vengte a it ding uh ahi hi. Pasian biak nadingin biakna tau tunga gan gawhnate le biakna dang khempeuh sangin hih thukham nihte zuih ding thupizaw takpi hi,” a ci hi.</row>
		<row book="44" chapter="12" verse="21-23" tag="">[21] Kumpipa in a thugen hun ding a ciamkholh ni a tun ciangin a kumpi puan silhin a kumpi tokhom tungah tu a, mite tungah thu a gen hi. [22] Mite in a thugen a zak uh ciangin, “Hih thugen pen mihing hi loin pasian ahi hi,” ci-in a awng uh hi. [23] Herod in mite, Pasian phatsak loin amah phatsak ahih manin thakhatin Topa’ vantungmi in Herod cinasak a, a hut in amah netumin a si hi.</row>
		<row book="44" chapter="17" verse="29" tag="">[29] Eite pen Pasian’ tate ihih manin, mihing khutsiamte in bawlin a zep ngunte, khamte, suang milimte tawh a kibang dingin Pasian i ngaihsun kei ding hi.</row>
		<row book="44" chapter="19" verse="26" tag="">[26] Nomau mahmah in hih Paul’ thugen khempeuh za-in na thei uh hi. Amah in mihingte’ bawl pasian-te pen pasian hi het lo hi, ci-in thu hilh a, hih Efesa khua le Asia gam sung khempeuhah mi tampi tak a umsak hi.</row>
		<row book="45" chapter="1" verse="23-25" tag="">[23] A hing tawntung Pasian bia loin, mi, vasa, ganhing, ahih kei leh a bokvak ganhingte tawh a kibang limte a bia zawsop uh hi. [24] Mihingte tua zahta-in hailua uh ahih manin amau ututin a gamtat theih nadingun Pasian in khahkhong vet a, a zumhuai mahmahpi-in a gamta uh hi. [25] Amaute in a man ahi Pasian’ thu um nuam lo uh a, a tawntungin phat dingin a kilawm a Piangsak pa bia loin, Pasian’ bawlsa nate bia-in a zui uh hi. Tu-a bangin hi takpi uh hi.</row>
		<row book="46" chapter="10" verse="20" tag="">[20] Ka cihnopna pen, lawkite in gan a gawh uh ciangin dawi a biakna uh hi a, Pasian a biakna uh hi lo hi. Dawi biakna-ah note na kihel ding uh ka hong deih kei hi.</row>
		<row book="47" chapter="4" verse="4" tag="">[4] Tua bang mite pen hih leitung pasian gilote in a lungsim mit uh tawsak ahih manin um lo uh a, Pasian tawh a kibang teekteek Khrih minthanna hangin amaute tungah a hong taang lungdamna thu khuavak mu thei lo uh hi.</row>
		<row book="47" chapter="6" verse="16" tag="">[16] Pasian’ biakinn le lawkite’ milim bangci kilem theih ding ahi hiam? Bang hang hiam cih leh Pasian in, “Ka mite lakah tengin amaute tawh ka omkhawm ding hi. Kei pen amaute’ Pasian ka hi ding a, amaute, keima mi ahi ding uh hi.</row>
		<row book="48" chapter="4" verse="3" tag="">[3] Tua mah bangin eite zong kha thu-ah i neulai hun sungteng huihlak a uk vangneite’ khutnuai-ah a om ihi hi.</row>
		<row book="48" chapter="4" verse="8" tag="">[8] A beisa hunah Pasian thei lo na hih manun Pasian ahi lo vangliatna a neite’ sila-in na om uh hi.</row>
		<row book="51" chapter="2" verse="8" tag="">[8] Khrih thu tawh a kituak lopi-in, tangthu tuanthu ahi a, huihlak a ukte’ thu siksanin ahi zongin, bangmahin a kimang lo leitung pilna tawh mite’ khemsa-in sila na suahkhak loh nadingun kingaihsun un.</row>
		<row book="53" chapter="2" verse="4" tag="">[4] Tua A Gilopa in mite’ biak pasian a kici khempeuh le na khempeuh nialgawp ding hi. Tuate khempeuh sangin a lianzaw-in a kingaihsut banah, Pasian ka hi hi, ci-in Pasian’ biakinn sung mahmahah pai-in va tu ding hi.</row>
		<row book="54" chapter="1" verse="4" tag="">[4] Phuahtawm tangthute le min tampipi kizom deudau-a khangsimnate in upna tawh i ngahtheih Pasian’ vaihawmnate tangtungsak loin, khatlekhat kitotna piangsak lel ahih manin, tua bang thute a manlahpih loh nadingun na gen in.</row>
		<row book="54" chapter="3" verse="16" tag="">[16] I biakna pen a thuthuk a thulian taktak ahihna thu hih bangin i thei hi: Mihing lim pua-in amah hong kilang a, a man taktak ahihna thu Kha Siangtho in kilangsak a, vantung mite in a mu uh hi. Mi khempeuh tungah ama thu kihilh a, mun khempeuhah ama thu ki-umin, vantungah amah kilato hi.</row>
		<row book="54" chapter="6" verse="5" tag="">[5] thuman thutak zui loin, a lungsim paizia uh a man nawn lo, biakna pen hauhtheih nading lampi bekin a ngaihsun mite in a tawntungin kitot kiselna a piangsak uh ahi hi.</row>
		<row book="55" chapter="3" verse="5-6" tag="">[5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in. [6] Tua bang mite pawlkhat, mite inn-ah va hawh khiankhianin, deihna nam tuamtuam le mawhna lungsim tawh a kidim numeite na thuzawh uh hi.</row>
		<row book="59" chapter="1" verse="26-27" tag="">[26] Mi khatpeuh in Khristian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna ahi hi. [27] Pa Pasian in a siangtho biakna citakin a ngaihsut thu in: Tagahte le meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna ahi hi.</row>
		<row book="61" chapter="3" verse="16" tag="">[16] Lai a hong gelhna sungah a thugente tu-ate mah a gennuam ahi hi. A laigelhna sungah a telhak thu tampi om a, theihna kicing loin lungsim kip lo mi pawlkhatte in Lai Siangtho sung thu a ututun a kawihei uh bangin Paul’ thugente zong a man lopi-in khia uh ahih manin siatna a tuaklawh uh hi.</row>
		<row book="66" chapter="9" verse="20-21" tag="">[20] Hih gimna tawh a si lo midangte pen amau’ gamtatnasa panin kikhelkik nuam lo uh hi. Dawi a biaknate uh, khua a mu thei lo, khua a za thei lo, lam a pai thei lo ngun, kham, sumngo, suang, le sing a kibawl milim a biakte uh khawl tuan lo uh hi. [21] A mi thahna, a aisanna, a paktatna, le a guktaknate uh zong khawl tuan lo uh hi.</row>
		<row book="66" chapter="13" verse="4" tag="">[4] Gulpi in tua ganhing tungah ama aana pia ahih manin mite in tua gulpi a bia uh hi. A ganhing zong bia uh a, “Hih ganhing tawh a kibang kua om a, kua in amah suzo ding ahi hiam?” ci uh hi.</row>
		<row book="66" chapter="13" verse="8" tag="">[8] Tua ahih manin a kigo Tuuno laibu sungah a nungta ding mite’ min, leitung pianma pekin a kikhumna-ah a kihel lo leitung mi khempeuh in tua ganhing bia ding uh hi.</row>
	</category>
	<category id="8">
		<row book="1" chapter="4" verse="4-5" tag="">[4] Abel in a tuuhon tacilte le a sa limcite paipih hi. TOPA in Abel le ama piakna thusim a, [5] ahih hangin Kain le ama piakna thusim lo hi. Tua ahih ciangin Kain heh mahmah a, a mai sia hi.</row>
		<row book="1" chapter="22" verse="2" tag="">[2] Amah in, “Na it, na tapa neihsun Isaac, la inla Moriah gamah pai in. Tua lai mun a nang kiangah kong gen ding mual khat tungah meihal biakpiakna-in amah hong pia in,” a ci hi.</row>
		<row book="2" chapter="33" verse="9-10" tag="">[9] Puanbukah Moses a tum ciangin meii khuam hong kum sukin puanbuk kongkhakah ding a, TOPA in Moses hopih hi. [10] Puanbuk kongkhakah meii khuam a ding a muh uh ciangin a milipin a puanbuk kong ciat uhah mi khempeuh dingto-in kun uh hi.</row>
		<row book="3" chapter="10" verse="1" tag="">[1] Tu-in Aaron’ tapate Nadab le Abihu in amau’ paknamtui beel tuak la-in, a sungah mei koih uh a, a tungah paknamtui koihin, TOPA in amau’ tungah tua banga thu a piak ngei loh a siang lo mei, TOPA’ mai-ah a pia uh hi.</row>
		<row book="3" chapter="16" verse="3-4" tag="">[3] Ahih hangin siangtho munah Aaron hong pai ding zia in: Khialhna hanga biak nadingin bawngtalno khat le meihal biak nadingin tuutal khat hong paipih ding hi. [4] “Amah in a siangtho saihadial puantungsilh silhin, saihadial pheituam teengin, saihadial kawnggak tawh kigakin, saihadial dialpi khim ding hi. Hihte pen a siangtho puan ahi hi. Amah in tui sungah a pumpi sil ding a, tua ciangin tua puante silh ding hi.</row>
		<row book="5" chapter="6" verse="5" tag="">[5] TOPA note’ Pasian, na lungsim khempeuh uh, na nuntakna khempeuh uh, le na thahatna khempeuh uh tawh na it ding uh hi.</row>
		<row book="5" chapter="12" verse="5-7" tag="">[5] TOPA na Pasian un na minam khempeuh uh sung panin ama min koih nadingin teelin, ama omna dinga a bawlna mun na zong ding uh hi. [6] Tua lai-ah na pai ding uh a, na meihal biaknate uh le na biakpiaknate uh, note in na piak uh sawm-ah-khat le na piak thuahte uh, thuciamna biakpiakna, utthu-a na piakna, na bawnghon tacilte uh le na tuuhon tacilte uh tua lai-ah na paipih ding uh hi. [7] TOPA na Pasian uh mai tua lai munah na ne ding uh a, TOPA na Pasian un note thupha hong piakna hangin na hihna khempeuh uhah note le na innkuanpihte na lungdam ding uh hi.</row>
		<row book="9" chapter="15" verse="22" tag="">[22] Tua ciangin Samuel in, “ TOPA in meihal biaknate le biakpiaknate TOPA’ thu man’ ding zahin deih ahi hiam? En in, biakpiakna sangin thu man’ ding hoihzaw a, tuutal thaute sangin thu ngaih ding hoihzaw hi.</row>
		<row book="10" chapter="12" verse="20" tag="">[20] Tua ciangin David leilak panin tho-in kisil a, sathau nilhin a puante khek a, TOPA’ inn-ah pai-in Pasian a bia hi. Tua ciangin ama inn-ah ciah hi. An a nget ciangin amaute in a mai-ah lui uh a, amah in a ne hi.</row>
		<row book="11" chapter="18" verse="30-39" tag="">[30] Tua ciangin Elijah in mi khempeuh kiangah, “Ka kiang nai-ah hong pai un,” a ci hi. Tua ciangin mi khempeuh ama kiang nai-ah hong pai uh hi. Tua ciangin amah in TOPA’ biakna tau a kisupaisa khat puahkik hi. [31] “Israel, nangma min hi ding hi,” ci-in TOPA’ thu a tunna Jakob’ tapa minam sawm le nihte tawh kizui-in Elijah in suangtum sawm le nih la hi. [32] Tua ciangin tua suangte tawh TOPA’ minin biakna tau khat lam hi. Amah in khaici lawh nih a tazo dingin a lian hawklam khat biakna tau kimkotah bawl hi. [33] Tua ciangin amah in a ngeina bangin a sing koih a, a bawngtal semnenin a sing tungah koih hi. Tua ciangin amah in, “Beel li sungah tui dim unla, meihal biakna tau tung le a sing tungah sung un,” a ci hi. [34] Tua ciangin amah in, “A nihveina hih un,” a ci hi. Tua ciangin amaute in a nihveina hih uh hi. Tua ciangin amah in, “A thumveina hih un,” a ci hi. Tua ciangin amaute in a thumveina hih leuleu uh hi. [35] Tua ciangin biakna tau kimkotah tui luang a, a hawklam zong tui tawh kidim hi. [36] Biakpiak hun ciangin kamsang Elijah a nai-ah hong pai-in, “Abraham, Isaac, le Israel Pasian, TOPA aw, nang pen Israel sungah Pasian na hihna, le kei pen nangma nasem ka hihna, le hih nate khempeuh nangma thu tawh ka hihna thu tuni-in kitheisak in. [37] TOPA aw, nangmah Pasian na hihna le amaute’ lungsim na heikikna thu hih mite in a theih nadingin hong dawng in, TOPA aw, hong dawng in,” a ci hi. [38] Tua ciangin TOPA’ meikuang hong kia a, a meihal biakna, a sing, a suangte, le a leivui kangtumin, hawklam sunga om tui nangawn kangcip hi. [39] Mi khempeuh in tua thu a muh uh ciangin a mai uh leilam ngatin puk uh hi. Amaute in, “ TOPA pen Pasian ahi hi; TOPA pen Pasian ahi hi,” a ci uh hi.</row>
		<row book="13" chapter="16" verse="23-31" tag="">[23] Leitung mi khempeuh aw, TOPA la sak un! A ni ni-in ama hotkhiatna thu gengen un. [24] Minam dangte lakah ama minthanna genkhia unla, a lamdang ama septe mi khempeuh lakah gen un! [25] Bang hang hiam cih leh TOPA lian mahmah a, nakpitakin phat ding ahi hi; pasian khempeuh sangin lamdang sakzawk ding ahi hi. [26] Bang hang hiam cih leh minam dangte’ pasian-te milim hi lel a, ahih hangin TOPA ahihleh vantungte a bawlpa ahi hi. [27] Pahtawina le minliatna in amah umcih a, thahatna le lungdamna in amah kimkot hi. [28] Leitung mi khempeuh aw, TOPA theitel unla, TOPA’ minthanna le a thahatna theitel un! [29] Amah in a ngah ding a kilawm minthanna TOPA’ tungah pia un. Biakna puak unla, ama mai-ah pai un! Biakna puan silhin TOPA bia un. [30] Leitung mi khempeuh aw, ama mai-ah ling un; hi hi, leitung kip mahmah a, kilok ngei lo ding hi. [31] Vantung kipak hen la, leitung lungdam ta hen; minam khempeuhte lakah, “ TOPA maang hi!” amaute in ci ta uh hen.</row>
		<row book="13" chapter="16" verse="37-42" tag="">[37] Tua ahih ciangin David in nisima a kisam bangin Thuciamna Singkuang mai-ah na a sem tawntung dingin Asaf le a Levi mipihte TOPA’ Thuciamna Singkuang mai-ah nusia a, [38] Obededom le a behte sawmguk le giatte zong a nusia hi. Jeduthun’ tapa Obededom le Hosah-te pen kongpi cing dingte ahi uh hi. [39] Tua ciangin amah in TOPA’ thukham sungah a kigelh ama thupiak khempeuh bangin, zingsang le nitakin meihal biakna tau tungah TOPA a dingin meihal biaknate a pia tawntung dingin, Gibeon-a om mual dawna TOPA’ biakbuk mai-ah siampi Zadok le a sanggam siampite a nusia hi. [40] Tua ciangin amah in TOPA’ thukham sungah a kigelh ama thupiak khempeuh bangin, zingsang le nitakin meihal biakna tau tungah TOPA a dingin meihal biaknate a pia tawntung dingin, Gibeon-a om mual dawna TOPA’ biakbuk mai-ah siampi Zadok le a sanggam siampite a nusia hi. [41] Tuate’ banah amaute tawh Heman le Jeduthun zong om a, ama itna kip kho tawntung ahih manin TOPA’ tungah lungdamna a ko dingin a kiteel, a minin a kilokhia midang omlai hi. [42] Heman le Jeduthun inla aw dingin peengkulte le daltuahte nei uh a, biakna lasak nadingin lasakna nate nei uh hi. Jeduthun’ tapate kulhkongpi cing dingin kiseh hi.</row>
		<row book="16" chapter="9" verse="6" tag="">[6] Nang bek TOPA na hi hi. Nangmah in a sang pen vantung le vana om khempeuh, leitung le a tunga om khempeuh, le tuipi le a sunga om khempeuh na bawl hi. Nangmah in tuate khempeuh na omsak a, vantung mihonpi in nang hong bia uh hi.</row>
		<row book="19" chapter="4" verse="5" tag="">[5] A man biakpiaknate lui unla, TOPA muang un.</row>
		<row book="19" chapter="24" verse="3-4" tag="">[3] TOPA’ mual tungah kuate kahto ding ahi hiam? Ama mun siangtho-ah kuate ding ding ahi hiam? [4] Gamtat siangtho le lungsim siangtho a nei, a man lo thu-ah a nuntakna pia loin, khemna tawh a kiciam lo mite ahi hi.</row>
		<row book="19" chapter="29" verse="2" tag="">[2] Ama minthanna TOPA’ tungah pia unla, a siangtho kizepna tawh TOPA bia un.</row>
		<row book="19" chapter="40" verse="6-8" tag="">[6] Gan gawh biakna le khawhsa tawh biakna na deih kei a, khua ka zak theih nading bil na hong guan hi. Meihal biakna le mawhmaina ding biakna zong na kulsak kei hi. [7] Tua ciangin keimah in, “En in, laibu sungah keima thu a kigelh khinsa bangin ka hong pai hi. [8] Nangma deih bang hihna-ah nuam ka sa hi, ka Pasian aw. Nangma thukham ka lung sungah om hi,” ka ci hi.</row>
		<row book="19" chapter="51" verse="17" tag="">[17] Pasian’ san theih biakna pen lungsim kitamzan ahi hi. Pasian aw, a kitamzan, a kisik lungsim na simmawh kei ding hi.</row>
		<row book="19" chapter="66" verse="4" tag="">[4] Leitung mi khempeuh in nangmah hong bia uh hi. Amaute in nangmah phatna la hong sak uh a, nangma minphatna la hong sak uh hi,” ci-in gen un.</row>
		<row book="19" chapter="95" verse="6" tag="">[6] Hong pai un, amah bia-in kun ni. Eite hong Bawl TOPA’ mai-ah khukdin ni.</row>
		<row book="19" chapter="96" verse="8-9" tag="">[8] Ama min in a ngah dingin a kilawm minthanna TOPA’ tungah pia unla, biakpiakna hong kengin ama huang sungah hong pai un. [9] Puan siangtho silhin TOPA bia un. Leitung mi khempeuh aw, ama mai-ah ling un.</row>
		<row book="19" chapter="99" verse="5" tag="">[5] I TOPA Pasian phat unla, ama khengakna munah bia un. Amah siangtho hi.</row>
		<row book="23" chapter="1" verse="11-17" tag="">[11] TOPA in hih bangin ci hi: “Note’ biakpiakna a tampite pen kei’ tungah bang hi leltak ahi hiam? Tuutalte le ganhing thaute’ sathau tawh meihal biaknate ka kham ta hi. Bawngtalte, tuunote, le keelte’ si tawh kei ka lungkim kei hi. [12] Kei’ mai-ah a kilaak dingin na hong pai uh ciangin hih bangin ka huangsung na tuatcil gawpna uh kua’n hong deih ding ahi hiam? [13] Bangmahin a kimang lo piaknate hong paipih nawn kei un. Paknamtui halna ka kih hi. Khadet ni, Sabbath ni, le thupi takin na kikhopnate uh mawhna tawh kidim ahih manin ke’n ka thuakzo kei hi. [14] Note’ Khadet nite le na pawite uh ka mudah hi. Tuate pen kei a dingin vangikpi khat suakkhin a, tuate khempeuh ka puakna-in ka gim hi. [15] “Thungenin na khutte uh nong zaak uh ciangin note kong en kei ding a, thu tampi na nget uh hangin ke’n ka ngai tuan kei ding hi. Bang hang hiam cih leh sisan tawh note’ khut kidim hi. [16] Note kisil tawm unla, a siangtho-in kibawl un. Keima muhna-ah na gamtat siatnate uh paikhia-in, siatna na bawlte uh khawl un. [17] Gamtat hoih ding kisin un. Thumanin gamta unla, kinetniamna kheel un. Pa nei lote hu unla, meigong numei panpih un,” ci hi.</row>
		<row book="23" chapter="58" verse="6-14" tag="">[6] Kei’ deih antanna hih bang pawl ahi hi: Gitlohna khaute phelin, hakkol savun khaute phel a, a kinengniam mite khahkhia-in thuman lohna hakkol khempeuh suktan ding ahi hi. [7] Na an uh a gilkialte tawh nekhawm unla, inn nei lo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hi lo na hi uh hiam? [8] Tua ciangin ka maipha pen phalvaktung hong bang ding a, note’ tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi. [9] Tua ciangin nong thungetna uh ka hong pia ding a, nong sap uh ciangin ka hong dawng ding hi. Mi bawlsiatnate khawlin, mi simmawhna le kam gilo na paunate uh na khawl uh a, [10] gilkial mite an pia-in, kisapna a nei mite tungah a kisapnate na piak uhleh na kimkot uha khuamial pen khuavak hong suak ding a, na lungzinna uh nitaang hong bang ding hi. [11] Tua ciangin note lam kong lak tawntung ding a, na hoihte tawh kong lungkimsak ding hi. A cidam a thahatin kong omsak ding hi. Tui tampi a ngah tawntung huan, a kang ngei lo ciktui tawh na kibang ding uh hi. [12] Tanglai-in a kisia na munte uh na lamkik ding uh a, khang tampi sung a kisia bulpite na dingtosakkik ding uh hi. Note pen a sia a puahkik, ten nadingin mun siate a ngei a bangsakkikte hong kici ding hi. [13] Note in Sabbath siangtho sakin, keima ni siangtho ni-in na nasepna panun khawlin Sabbath ni pen deihhuai sa-in, TOPA’ ni siangtho pen pahtawihuai na cih uh a, note in pahtawi-in note’ deih bang zui loin, note’ ut bang hi loin motpau loin na om uhleh, [14] keimah biakna hangin lungdamna na ngah ding uh a, leitung khempeuhah pahtawina kong ngahsak ding hi. Na pu uh Jakob tungah ka piak leitang luahin nuam na sa ding uh hi. TOPA ahi keimah in hih thu ka gen khin hi, a ci hi.</row>
		<row book="27" chapter="3" verse="16-18" tag="">[16] Shadrak, Meshak, le Abednego-te in Kumpi Nebukhadnezzar kiangah, “Kumpipa aw, hih thu kong dawng kei ding uh hi. [17] Mei phualpi sung panin a hong honkhia thei pasian a om leh ka biak ka Pasian uh hi ding a, na khutsung panin a hong honkhia ding hi. [18] Kumpipa aw, a hong hotkhiat kei zenzen leh zong, na pasian lah ka bia tuan kei ding uh a, na kham milim mai-ah zong ka kun kei ding uh hi, ci-in theita in,” a ci uh hi.</row>
		<row book="27" chapter="3" verse="28" tag="">[28] Tua ciangin kumpipa in, “Shadrak, Meshak, le Abednego-te’ Pasian phat un. Amah in a vantung mite sawl a, amah a muang ama nasem hih mite a honkhia hi. Amaute in ka thupiakna mang loin, amau’ Pasian longal pasian dang’ mai-ah kun nuam lo, bia nuam lo uh ahih manin mei phualpi sungah khul ding a utzaw uh ahi hi,” a ci hi.</row>
		<row book="33" chapter="6" verse="6-8" tag="">[6] Vantung Pasian, TOPA biak nadingin bang va keng ding ka hi hiam? Amah biakna-in hal dingin bawngno thaute va paipih ding ka hi hiam? [7] TOPA kiangah tuu a tul tulin va puakin, guntui bangin sathau va luangsak leng, tuate tawh amah lungdam ding ahi hiam? Ka mawhnate maisak nadingin ka ta upa pen tawh va bia ding ka hi hiam? [8] Mun khempeuhah a om no mihingte aw, TOPA in a hoih nate hong gen khinzo hi. TOPA in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian’ thu man’ ding ahi hi.</row>
		<row book="39" chapter="1" verse="13" tag="">[13] Note in, ‘Hihte cimtak khin hang,’ ci-in nong nap nitsan lel uh hi. Keimah biak nadingin a kigu ganhing khatpeuh ahi a, a liam a bai, ahih kei leh a cina peuh nong paipih uh hi. Tua bangte, a sang dingin hong ngaihsun na hi uh hiam?</row>
		<row book="40" chapter="2" verse="11" tag="">[11] Inn sungah amaute lut uh a, naungek le a nu Mary a mu uh hi. Amaute khukdinin tua naungek a biak khit uh ciangin a vanpuakte uh suahkhia uh a, kham, saledi paknamtui, le myrrh paknamtuite, letsongin a pia uh hi.</row>
		<row book="40" chapter="5" verse="8" tag="">[8] Lungsim takpi tawh Pasian a zong mite in Pasian mu ding ahih manin thupha ngah mi ahi uh hi.</row>
		<row book="40" chapter="5" verse="23-24" tag="">[23] Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkim lohna thu na phawk leh, [24] Pasian na biak nading nate, a biakna tau mai-ah nusia photin, pai-in na sanggampa tawh va kilem phot inla, tua khit ciangin hong paikikin Pasian biakna pia in.</row>
		<row book="40" chapter="15" verse="7-9" tag="">[7] Na tungthamun mihoih a kineihkhem mite aw, Isaiah in note’ thu a genna man mahmah hi. Tua a genna-ah, [8] ‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi. [9] Mihingte’ bawltawm thukhamte, Pasian’ thukham zahin mite tungah hilh uh ahih manin kei hong biak hangun a kimanna om lo hi,’ ci hi,” ci-in a dawng hi.</row>
		<row book="40" chapter="22" verse="37" tag="">[37] Jesuh in, “Na Topa Pasian na lungsim khempeuh, na nuntakna khempeuh, le na pilna khempeuh tawh na it ding hi, cihna ahi hi.</row>
		<row book="41" chapter="7" verse="6-7" tag="">[6] Jesuh in amaute dawng a, “A tungthama a hoihin a kilangkhem note’ thu, Isaiah in a genkholhna man mahmah hi. Ama genna-ah, ‘Pasian in hih bangin gen hi: Hih mite in a kampi bek uh tawh kei hong zahtakbawl uh a, a lungsim taktak uh kei tawh kigamla hi. [7] Mihingte’ bawltawm thukhamte, Pasian’ thukham zahin mite tungah hilh uh ahih manin, kei hong biak hangun a kimanna om lo hi,’ ci hi.</row>
		<row book="41" chapter="12" verse="30" tag="">[30] Na Topa Pasian uh, na lungsim khempeuh, na nuntakna khempeuh, na pilna khempeuh, le na thahatna khempeuh uh tawh na it un, a cihna ahi hi.</row>
		<row book="42" chapter="10" verse="27" tag="">[27] Amah in, “Na Topa Pasian na lungsim khempeuh, na nuntakna khempeuh, na hatna khempeuh, le na pilna khempeuh tawh na it inla, nangmah na ki-it bangin na vengte na it in,” ci-in kigelh hi, ci-in a dawng hi.</row>
		<row book="43" chapter="4" verse="21-24" tag="">[21] Jesuh in, “Lawm aw, hih ka thugen ding hong um in: Mite in hih mualtung hitaleh Jerusalem hitaleh ah Pa Pasian a biak nawn loh hun hong tung ding hi. [22] No Samaria mite in na theih taktak lohpi uh na bia uh a, ahi zongin ko Jew mite tungtawnin hotkhiatna thu hong pai ahih manin kote in ka theih uh a bia ka hi uh hi. [23] Ahi zongin Pasian a bia taktakte in Pasian’ Kha’ lamlahna le thuman tak tawh a biak hun hong tung ding a, tu-in zong a hong tung khinta ahi hi. Pa Pasian in tu-a bangin amah i biak ding a hong deih ahi hi. [24] Pasian pen Kha ahi hi; amah a biate in tua Kha’ lamlahna le thuman taktak tawh a bia ding uh hi,” a ci hi.</row>
		<row book="44" chapter="13" verse="2" tag="">[2] Amaute in an tangin Pasian bia-in a om laitakun Kha Siangtho in amaute kiangah, “Keima na a sem dingin ka sapsa ahih manin kei a dingin Barnabas le Saul hong piakhia un,” a ci hi.</row>
		<row book="45" chapter="12" verse="1" tag="">[1] Tua ahih ciangin sanggamte aw, Pasian in eite tam veipi tak hong hehpih ahih manin ama lungkim nading le ama nasep nadingin nomau mahmah a hingtangin Pasian tungah na kipiak nadingun ka hong thum hi. Tua banga kipiakna pen Pasian biakna man taktak ahi hi.</row>
		<row book="46" chapter="14" verse="26" tag="">[26] Tua ahih ciangin sanggamte aw, ka hong gennop thu a tomin: Pasian bia dingin note na kikhop uh ciangin khat in la sak ding nei, khat in Pasian’ thu a gen ding nei, khat in pau lamdang tawh thugen ding nei, khat in tua a kigente a khiatna gentheih nading nei cih bangin na om ding uh hi. Hih a tuamtuamte khempeuh, pawlpi’ phattuam nading ahih ding kisam hi.</row>
		<row book="46" chapter="14" verse="40" tag="">[40] Na khempeuh a kilawm a kituakin na hih un.</row>
		<row book="46" chapter="15" verse="52" tag="">[52] Peengkul nunung hong gin’ ciangin mitphiat kikal sungin i kikhelpak ding hi. Bang hang hiam cih leh peengkul hong gin’ ciangin misite a sithei nawn lo dingin hong tho ding a, i vekpi-in i kikheel ding hi.</row>
		<row book="48" chapter="2" verse="20" tag="">[20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi.</row>
		<row book="48" chapter="6" verse="2-3" tag="">[2] Thu haksa na tuah uh ciangin khatlekhat na kihuh un. Tua hileh Khrih’ thukham a zui na hi uh hi. [3] Mi khatpeuh, bangmah hi lo napi-in amah a kithupi ngaihsut mawkmawk leh amah le amah a kikhem ahi hi.</row>
		<row book="49" chapter="5" verse="11" tag="">[11] Khuamial gamtatna, bangmahin a kimang lo nasepnate su vet kei unla, tua bang gamtatnate a hoih lohna pholak zaw un.</row>
		<row book="50" chapter="2" verse="9-11" tag="">[9] Hih thu hangin Pasian in a lianpenin amah koih a, min lian dang khempeuh sangin a min lianzaw-in a koih hi. [10] Tua ahih manin vantung, leitung, leinuai-a om mi khempeuh in Jesuh pahtawi-in khukdin ding uh a, [11] Jesuh Khrih in Topa ahi hi, ci-in taangko-in Pa Pasian a min thangsak ding uh hi.</row>
		<row book="50" chapter="3" verse="3" tag="">[3] Bang hang hiam cih leh eite in Kha Siangtho’ hong huhna tawh Pasian bia-in, Jesuh Khrih tawh i kipawl manin lungdamin, a tung lama kilang vun-atna limte muanin nei lo ihih manin, amaute hi loin, eite pen vun-atna man taktak a zang mite ihi zaw hi.</row>
		<row book="50" chapter="4" verse="18" tag="">[18] Note’ hong piak nate kicing piikpeek hi. Epafroditas in note’ hong na khakte hong tunpih ahih manin ka kitangsapna khempeuh kicingkim hi. Hih nate pen Pasian biakna-in na piak uh, lungdam takin a hong san, a namtui nate ahi hi.</row>
		<row book="51" chapter="2" verse="23" tag="">[23] Hih bang gamtatnate pen a tungthamin i et ciangin limtakin biaknopna lungsim a piangsak ding, kiniamkhiatna a piangsak ding, pumpi ki-ukzawhna a piangsak ding tawh kibang hi. Ahi zongin a taktakin hihte khat beek in pumpi ki-ukzawhna piangsak zo lo hi.</row>
		<row book="54" chapter="2" verse="10" tag="">[10] biakna lungsim neite a dingin a kilawm ahih mah bangin gamtat hoih a neih ding uh ka deih hi.</row>
		<row book="54" chapter="6" verse="6-9" tag="">[6] Pasian biakna hangin a neihsateng tawh a lungkim mite pen biakna in mihau a suaksak takpi mah ahi hi. [7] A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. [8] Tua ahih manin annek tuidawn, nikten puansilh i neih nakleh a phazo ahi hi. [9] Ahi zongin a haunuam mite in ze-etna a tuamtuam thuak a, duhhopna, huaihamna a haivai thute-ah awkcipin, haksatna le siatna a tuahlawh uh hi.</row>
		<row book="58" chapter="10" verse="1" tag="">[1] Jew Thukham pen mailam hunah a taktak a hong tung ding lim lahkholhna hi bek ahih manin tua Thukham tawh kizui-in a kum a kumin a kipia biakpiakna in Pasian kiang a zuan mite mi cingtaak suahzo ngei lo hi.</row>
		<row book="58" chapter="10" verse="22-23" tag="">[22] Tua ahih manin mawhna thu-ah kisuanna lungsim om nawn loin, tui siangtho tawh i pumpi a kisawpsa-in muanna le lungsim takpi tawh Pasian kiang zuan ni. [23] Pasian in piak dingin a hong ciam thu muangngam ihih manin i lametna thu kiptakin len ni.</row>
		<row book="58" chapter="11" verse="4" tag="">[4] A upna hang mah tawh Abel in Kain’ piakna sangin a santheih huaizaw biakpiakna Pasian’ tungah a na pia hi. Pasian in ama biakna na sang ahih manin a upna hangin mihoih hi, ci-in Pasian’ pahtakna a na ngah hi. Abel a sihzawh a sawtpi hikhin napi-in tu dong mahin upna thu a hong gengen lai a suak hi.</row>
		<row book="58" chapter="12" verse="28-29" tag="">[28] Tua ahih manin a kilingsak zo lo Pasian’ gam i ngah manin lungdamin, zahtakna le lamdangsakna tawh Pasian’ lungkimna bangin amah bia ni. [29] Bang hang hiam cih leh eite’ Pasian pen a kangtum thei meikuang tawh a kibang ahi hi.</row>
		<row book="58" chapter="13" verse="15" tag="">[15] Tua ahih manin Jesuh tungtawnin amah i biakna-in i kam tawh ama min pulakin Pasian phat tawntung ni.</row>
		<row book="59" chapter="1" verse="27" tag="">[27] Pa Pasian in a siangtho biakna citakin a ngaihsut thu in: Tagahte le meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna ahi hi.</row>
		<row book="59" chapter="4" verse="8" tag="">[8] Pasian kiang nai un. Amah in zong hong nai ding hi. Mawhneite in na khut uh silsiang unla, a kineihkhemte in na lungsim uh siangsak un.</row>
		<row book="63" chapter="1" verse="9" tag="">[9] Khrih’ thuhilhna zui loin a khengvalin a pai mite pen Pasian tawh a kipawl lo ahi hi. Ahi zongin a thuhilhna a zuite pen Pa Pasian le a Tapa tawh a kipawl ahi uh hi.</row>
		<row book="66" chapter="14" verse="7" tag="">[7] Amah nakpitakin kiko a, “Amah in mihingte thu a khen ding hun hong tungta ahih manin Pasian kihta unla amah phat un. Van le lei, tuinak le tuipite a bawlpa hong bia ta un,” a ci hi.</row>
	</category>
	<category id="9">
		<row book="4" chapter="23" verse="23" tag="">[23] Bang hang hiam cih leh Jakob mite a kibum nading om lo a, Israel mite’ langkhatah aisan ding om lo hi. Tu-in Israel-te tawh kisai-in, ‘Pasian’ sepna en un,’ kici ding hi.</row>
		<row book="5" chapter="18" verse="10-12" tag="">[10] Note lakah a tanu ahi a, a tapa ahi zongin biakna-in a zang, ai a saan, khong a khai, mailam thu a gen, ai a tawi, [11] bum a zang, van a kah, sikhate tawh a kiho, sikha thu a dong kuamah na om kei ding uh hi. [12] Bang hang hiam cih leh hihte a hih mi peuhmah TOPA a dingin a kihhuai ahi hi. Hih bang a kihhuai gamtatnate hangin note’ mai panin TOPA na Pasian un amaute hawlkhia hi.</row>
		<row book="23" chapter="3" verse="3" tag="">[3] mi sawmnga a ukpa le zalian a nei pa, thu lamlak pa le mitphial siampa, le bum siamte a lakhia hi.</row>
		<row book="23" chapter="47" verse="9-12" tag="">[9] Aisan siamnate le mibum siamna vang lianpi na neih hangin ta khuaisuahna le meigonna, hih thu nihte thakhat thu-in ni khat sungin a kicing takin nangma tungah hong tung veve ding hi. [10] Na gitlohna-ah nang na lungmuang a, “Kuamah in kei hong mu kei hi,” na ci hi. Na pilna le na theihnate in lam hong pialsak a, na lungsim sungah, “Keimah hi’ng, kei simloh midang om kei,” na ci hi. [11] Ahih hangin nangmah in na beisak theih loh lungkhamna na tungah hong tung ding a, nangmah in maisakna na ngah theih loh gimna nang tungah hong tung ding hi. A thu na theih hetloh siatna na tungah hong tungvat ding hi. [12] Na neulai a kipan na sep na mibumna le na aisannate ah kiptakin om in. Phattuamna na ngah kha ding a, mite na lausakzo kha ding hi.</row>
		<row book="27" chapter="2" verse="2" tag="">[2] Tua ahih ciangin bang mang man cih a hilh dingin mitphial siamte, mibum theite, le khongkhai siamte a samsak hi.</row>
		<row book="34" chapter="3" verse="4" tag="">[4] Nineveh khuapi in a paktatna hangin gim thuak hi. Ngaihbaang mel pua-in bum siamna nei a, minamte zolin a khem hi.</row>
		<row book="48" chapter="5" verse="19-21" tag="">[19] Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, [20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
	</category>
	<category id="10">
		<row book="1" chapter="20" verse="17" tag="">[17] Tua ciangin Abraham in Pasian’ tungah thu ngen a, Pasian in Abimelek a damsak hi. Amaute in ta a neih theih nadingin a zi le a sila numeite zong a damsak hi.</row>
		<row book="2" chapter="15" verse="26" tag="">[26] “Note in TOPA na Pasian uh thu limtakin na ngaih uh a, ama mai-ah a man nate hihin, ama thupiakte don a, ama ngeina kipte khempeuh na zuih uhleh, Egypt mite’ tungah ka tunsak natnate khat beek note’ tungah kong tungsak kei ding hi. Bang hang hiam cih leh kei pen TOPA, note hong damsak pa ka hi hi,” a ci hi.</row>
		<row book="2" chapter="20" verse="12" tag="">[12] “ TOPA na Pasian un note hong piak leitang tungah na khan uh a sau theih nadingin na nu le na pa uh zahtak un.</row>
		<row book="5" chapter="4" verse="39-40" tag="">[39] Tua ahih ciangin tunga om vantung hitaleh nuai-a om leitung hitaleh ah TOPA pen Pasian ahihna thu tuni-in thei unla, na lungsim uhah ciamteh un; kuamah dang om lo hi. [40] Tua ahih ciangin note le note’ khita na tate uh tungah thu hong nuamin, TOPA na Pasian un a tawntung a hong piak gam sungah na khan uh na sausak theih nadingun tuni-a no kiangah kong gen ahi ama thukhamte le a thupiakte na zui ding uh hi,” a ci hi.</row>
		<row book="5" chapter="5" verse="16" tag="">[16] “‘ TOPA note’ Pasian in hong piak leitang tungah na khan uh sau-in na nopsak theih nadingun TOPA note’ Pasian in hong thupiak bangin na nu na pa uh zahtak un.</row>
		<row book="5" chapter="7" verse="14-15" tag="">[14] Midangte khempeuh sangin note thupha hong kilim piakzaw ding hi. Note’ lak hitaleh na ganhingte uh lak hitaleh ah a nu ahi a, a pa ahi zongin a ciing om lo ding hi. [15] TOPA in note’ tung panin natna khempeuh lakhia ding hi. Note in na theihsa uh ahi Egypt gam a natna siate note’ tungah khat zong hong tung lo ding a, ahih hangin no hong mudahte khempeuh tungah tuate tungsak ding hi.</row>
		<row book="5" chapter="22" verse="6-7" tag="">[6] “Vasabu khat, sing tung ahi a, leilakah ahi zongin, a no ahi a, a tui ahi zongin omin, a pi in a no a ompih ahi a, a op ahi zongin na muh khak zenzen uhleh, a pi pen a no tawh na la khawm kei ding uh hi. [7] A pi na khah ding uh a, a no na la thei ding uh hi. Hih bang gamtatna pen na nopsak nading uh, sauveipi na nuntak theih nading uh ahi hi.</row>
		<row book="16" chapter="9" verse="21" tag="">[21] Kum sawmli tawntung gamlakah amaute na vak a, amaute in bangmah tangsapna nei lo uh hi. A puante uh zong sialo a, a khe uh zong bawk beek lo hi.</row>
		<row book="19" chapter="30" verse="2" tag="">[2] TOPA ka Pasian aw, huhna a hong ngenin nang tungah kong awng a, kei na hong damsak khin hi.</row>
		<row book="19" chapter="34" verse="12" tag="">[12] Nopna a neih theih nadingin nuntakna le khansau a deih kua ahi hiam?</row>
		<row book="19" chapter="34" verse="19" tag="">[19] Thuman mi’ thuakna a tam mahmah hangin tuate khempeuh panin TOPA in amah a hon hi.</row>
		<row book="19" chapter="41" verse="2-3" tag="">[2] TOPA in amaute hu-in hingsak ding a, leitungah amaute thupha ngah mi kici ding hi. Amau’ galte’ khut sungah amaute pia lo ding hi. [3] A ci uh a nat ciangin TOPA in amaute kem ding a, a cinatna khempeuh uh damsakkik ding hi.</row>
		<row book="19" chapter="91" verse="3-4" tag="">[3] Bang hang hiam cih leh amah in thangsiah pa’ thangzak le a lauhuai pulnatna panin nang hong honkhia ding hi. [4] Amah in a khate tawh nang hong tuam ding a, ama khate’ nuai-ah bukna ding na mu ding hi. Ama thumanna in nang hong dalin hong hu ding hi.</row>
		<row book="19" chapter="103" verse="3-5" tag="">[3] Amah in ka mawhna khempeuh hong maisak a, ka natna khempeuh hong damsak hi. [4] Hankhuk tung ding kimlai hong suaktasak a, itna le hehpihna tampi hong pia hi. [5] Muvanlai bangin ka tha a hat theih nadingin thupha namkim hong pia hi.</row>
		<row book="19" chapter="105" verse="37" tag="">[37] Tua ciangin amah in ngun le kham tawh Israel-te paikhiatpih a, amaute a vekpi-in cidamin thahat kim uh hi.</row>
		<row book="19" chapter="107" verse="19-21" tag="">[19] Tua ciangin amaute in a lungkhamna uhah TOPA ko uh a, amau’ cihmawhna panin amah in a honkhia hi. [20] Amah in thu vaikhakin amaute damsak a, siatna ding panin amaute a honkhia hi. [21] Ama itna kip le mihing tate tungah a lamdang a nasepnate hangin amaute in TOPA tungah lungdamna ko ta uh hen.</row>
		<row book="19" chapter="118" verse="17" tag="">[17] Kei ka si kei ding a, ka hing ding hi. TOPA’ sepnate ka gengen ding hi.</row>
		<row book="19" chapter="147" verse="3" tag="">[3] Amah in lungsim kitamte damsak a, amau’ meimate a tuamsak hi.</row>
		<row book="20" chapter="3" verse="1-2" tag="">[1] Ka ta aw, kong thuhilhte mangngilh kei inla, kong thugente phawk tawntung in. [2] Kong thuhilhte in na khan hong sausak ding a, hong daupaisak ding hi.</row>
		<row book="20" chapter="3" verse="7-8" tag="">[7] Nangmah a pilin kingaihsun tawm kei inla, TOPA zahtakin a sia peel in. [8] Tua hileh nang a dingin damna zatui tawh kibang ding a, na meimate hong damsakin na natnate hong daisak ding hi.</row>
		<row book="20" chapter="4" verse="20-22" tag="">[20] Ka ta aw, ka thugente don inla, ka kammalte ngai in. [21] Na kiang panin paikhiasak kei inla, na lungsimah ciamteh in. [22] Bang hang hiam cih leh tua thu a zuite in nuntakna le cidamna-in a nei uh hi.</row>
		<row book="20" chapter="10" verse="27" tag="">[27] TOPA zahtakna in khan sausak a, migilote khansih hi.</row>
		<row book="20" chapter="11" verse="30" tag="">[30] Midikte a khansau a, migilote khansih hi.</row>
		<row book="20" chapter="16" verse="24" tag="">[24] Kam khum pen khuaizu bang hi a, i kamah khum a, i pumpi a dingin zong hoih mahmah hi.</row>
		<row book="20" chapter="17" verse="22" tag="">[22] Maitaina in ci damsak a, maigum tawntungna in guhtui teepkang hi.</row>
		<row book="20" chapter="19" verse="23" tag="">[23] TOPA a zahtakte a khansau a, lungkim takin nuamsa-in om uh a, siatna bangmah tuak kha lo uh hi.</row>
		<row book="20" chapter="23" verse="17-18" tag="">[17] Mawhnei mite engkha kei inla, TOPA zahtakna zom paisuak in. [18] Tua bang hi lecin lametna om a, cithei-in na khansau ding hi.</row>
		<row book="23" chapter="41" verse="10" tag="">[10] nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi.</row>
		<row book="23" chapter="53" verse="4-5" tag="">[4] “Amah in eite’ natna teng thuakin, eite’ gimna teng pua khin taktak hi. Ahi zongin eite in amah pen ama mawhna hangin Pasian in a gimsak, gimna a thuak bangin i ngaihsun hi. [5] Ahih hangin eite’ khialhna hangin amah kiliamsak a, eite’ mawhna hangin amah kisatnim hi. Ama gim thuakna hangin nopna i ngah a, ama liamna hangin damna i ngah hi.</row>
		<row book="23" chapter="57" verse="19" tag="">[19] Nopsakna, nopsakna, a gamla le a nai mi khempeuh tungah om tahen. Keimah in amaute ka damsak ding hi, TOPA in ci hi.</row>
		<row book="23" chapter="58" verse="8" tag="">[8] Tua ciangin ka maipha pen phalvaktung hong bang ding a, note’ tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi.</row>
		<row book="24" chapter="17" verse="14" tag="">[14] TOPA aw, hong damsak lecin ka natna teng bei ding a, hong honkhia lecin kei ka suakta ding hi. Bang hang hiam cih leh nang pen ka hong phatpa na hi hi.</row>
		<row book="24" chapter="30" verse="17" tag="">[17] Bang hang hiam cih leh TOPA in kong cihin-ah, na galte un note, pampaih mi pawl, hong ci-in, ‘Kuama don loh Zion na hi hi,’ hong cih uh hangin note kong cidamsakkik ding a, na liammate uh ka damsak ding hi.</row>
		<row book="24" chapter="33" verse="6" tag="">[6] Ahih hangin tu-in, keimah in hih khuapi ka damsak ding a, cidamin ka omsak ding hi. A mite cidamsakin hauhna le lungmuanna a kicing ka lak ding hi.</row>
		<row book="39" chapter="4" verse="2-3" tag="">[2] Ahi zongin ka thu a hong mang note tungah dikna ni hong taang ding a, tua in nizang bangin note tungah cidamna hong tun ding hi. Bawng khumna panin a kikhah bawngnote bangin suakta-in nuam na sa ding uh hi. [3] Keimah in na kong sep ni ciangin note in migilote nuaisiahin leivui bangin na tuancil ding uh hi.</row>
		<row book="40" chapter="4" verse="23" tag="">[23] Galilee gam sung khempeuhah Jesuh pai kawikawi a, amau’ kikhopna innte-ah thu hilhin, vantung ki-ukna hangin lungdamna thute hilh a, natna tuamtuam a nei cina khempeuh a damsak hi.</row>
		<row book="40" chapter="8" verse="2-3" tag="">[2] Tua laitakin miphak khat hong pai-in ama mai-ah hong khukdin a, “Topa aw, nong damsaknop nakleh nong damsak thei ding hi,” a ci hi. [3] Jesuh in zong a khut zanin tua mipa lawng a, “Ka hong damsaknuam hi; dam ta in,” a cih khit phetin a phakna a dampah hi.</row>
		<row book="40" chapter="8" verse="8" tag="">[8] Ahi zongin galkap bupa in, “Topa aw, keima inn-ah nangpipi nong pai dingin kilawm lo ka hih manin a dam nadingin thu pia lel lecin zong ka nasempa dam ding hi.</row>
		<row book="40" chapter="8" verse="10" tag="">[10] Jesuh in hih bupa thugen a zak ciangin lamdangsa a, amah a zui mihonte kiangah, “A mantak a kong genin-ah Israel mite lak nangawnah hih bang upna a nei ka mu nai kei hi.</row>
		<row book="40" chapter="8" verse="16-17" tag="">[16] A nitak ciangin mite in Jesuh kiangah dawivei mi tampi tak hong paipih uh hi. Jesuh in kam khat pauna bek tawh dawite hawlkhia-in cina khempeuh a damsak hi. [17] Kamsang Isaiah in, “Amah in eite’ natna teng thuakin, eite’ gimna teng puakhia hi,” ci-in a genna thu a tun nadingin hih bang a piang ahi hi.</row>
		<row book="40" chapter="9" verse="2" tag="">[2] Mi pawlkhat in khutlekhezaw mi khat, a lupna pheek tawh hong pua-in Jesuh kiang a hong tunpih uh hi. Jesuh in amaute’ upna a muh ciangin a cina mipa kiangah, “Ka ta aw, na lungsim kinuamsak in; na mawhna hong kimaisak khinta hi,” a ci hi.</row>
		<row book="40" chapter="9" verse="12" tag="">[12] Jesuh in hih thu a zak ciangin, “Cidamte in siavuan kisam lo uh a, cina mite bek in kisam uh hi.</row>
		<row book="40" chapter="9" verse="22" tag="">[22] Jesuh zong hong kihei a, tua numei a muh ciangin, “Ka tanu aw, na lung kinuamsak in. Na upna in nang hong damsak khinta hi,” a cih khit phetin tua numei a dampah hi.</row>
		<row book="40" chapter="9" verse="35" tag="">[35] Tua bangin khuapite le khuaneute-ah Jesuh pai kawikawi a, a kikhopna uh innte-ah thu hilhin, Pasian’ ukna hangin a lungdamhuai thute gen a, natna nam khempeuh a damsak hi.</row>
		<row book="40" chapter="10" verse="1" tag="">[1] Jesuh in a nungzui sawm le nihte sam a, dawite a hawlkhiat theih nading uh le natna nam khempeuh a damsak theih nadingun amaute tungah vangliatna a pia hi.</row>
		<row book="40" chapter="10" verse="8" tag="">[8] Cinate damsakin, misite hingsakin, miphakte damsakin, dawite va hawlkhia un. Man piak kul loin hih vangliatna na ngah uh bangin hih vangliatna na zatna uhah zong man va ngen kei un.</row>
		<row book="40" chapter="12" verse="13" tag="">[13] a mipa kiangah, “Na khut zan in,” a ci hi. A mipa in zong a khut zanpah a, midangte mah bangin hoihtakin a damkik hi.</row>
		<row book="40" chapter="14" verse="14" tag="">[14] Tui gei-ah Jesuh a tun ciangin mihon tampi a na om a mu hi. Amaute hehpihhuai sa a, a cinate a damsak hi.</row>
		<row book="40" chapter="14" verse="36" tag="">[36] Ama puanmongteep beek a lawnkhak theih nadingun Jesuh kiangah ngen uh a, a puanmongteep a lawng mi khempeuh in damna a ngah uh hi.</row>
		<row book="40" chapter="19" verse="2" tag="">[2] Mihon tampi in amah zui uh a, tua munah cinate a damsak hi.</row>
		<row book="40" chapter="20" verse="34" tag="">[34] Jesuh in amaute hehpihhuai sa ahih manin a mit uh lawnsak a, thakhat thu-in a mit un khua a mukik pah hi. Tua ciangin amau tegel in zong Jesuh nung a zuipah uh hi.</row>
		<row book="41" chapter="1" verse="40-42" tag="">[40] Miphak khat Jesuh kiangah hong pai-in khukdin a, “Topa aw, hong damsak nuam peuh lecin nong damsak thei ding hi,” ci-in a thum hi. [41] Jesuh in hehpihhuaisa ahih manin a khut zanin lawng a, “Nang kong damsak nuam hi,” a ci hi. [42] Thakhat thu-in a phaknatna bei-in a damsiang hi.</row>
		<row book="41" chapter="2" verse="5" tag="">[5] Jesuh in hih mite’ up mahmahna thu a muh ciangin khutlekhezaw mipa kiangah, “Ka ta aw, na mawhnate hong kimaisak hi,” a ci hi.</row>
		<row book="41" chapter="3" verse="5" tag="">[5] Jesuh in hehmai tawh a kiim a pam en kawikawi a, ahi zongin a khialhna uh le a thuphawk theih lohna uh hangin mite khasiathuai a sa zel hi. Tua ciangin a mipa kiangah, “Na khut zan in,” a ci hi. Amah in zong a khut zan a, damin a ngeina bangkik hi.</row>
		<row book="41" chapter="5" verse="34" tag="">[34] Jesuh in zong tua nu kiangah, “Ka tanu aw, na upna in nang hong damsakzo hi. Cidamsuak inla, lungnuam takin va ciah in,” a ci hi.</row>
		<row book="41" chapter="6" verse="5" tag="">[5] Tua hi a, cina tawmkhatte tungah khut nga-in a damsak cih simloh, tua lai-ah nalamdang lian bawl thei lo hi.</row>
		<row book="41" chapter="10" verse="52" tag="">[52] Tua ciangin Jesuh in, “Na ciah thei ta ding hi; na upna in nang hong damsakzo hi,” a cihkhit phetin amah in khua mukik theipah a, tua a paina lampi-ah Jesuh’ nung a zui hi.</row>
		<row book="41" chapter="16" verse="17-18" tag="">[17] A um mite tungah hih vangliatna limte kipia ding hi: Keima hangin dawi hawlkhia thei ding uh a, pau dangte pau thei ding uh hi. [18] Gul a lawn’ hangun bangmah ci lo ding uh a, gu tui a dawn hangun zong bangmah ci lo ding uh hi. Cinate tungah a khut uh nga ding uh a, cinate dam ding uh hi,” a ci hi.)</row>
		<row book="42" chapter="1" verse="18-20" tag="">[18] Tua ciangin Zekhariah in vantungmi kiangah, “Hih na thugen a manna bangci theih ding ka hi hiam? Kei ka teekta a, ka zi zong lah a teek mahmah ahi hi,” a cih ciangin [19] vantungmi in dawng a, “Kei pen Pasian’ na a sem Gabriel ka hi hi. Nang kiangah thu hong genin, hih lungdamna thu a ko dingin a hong sawl ka hi hi. [20] Ahi zongin, a hong tung ding ka thugen a hun lai-in um lo na hih manin nangma tunga kong thugen a tun matengin pau thei loin na om ding hi,” a ci hi.</row>
		<row book="42" chapter="5" verse="17" tag="">[17] Khatvei, Jesuh in thu hilhin a om laitakin Galilee gam, Judea gam, le Jerusalem khua panin a hong pai Farisi mi pawlkhat le Thukham hilh siate pawlkhat hong om hi. Cina damsak theih nading Topa’ vangliatna, Jesuh tungah kipia hi.</row>
		<row book="42" chapter="5" verse="24" tag="">[24] Mihing Tapa in mawhna maisak theih nading leitungah vangliatna nei hi, ci-in na theih nadingun kong lak ding hi,” a ci hi. Tua ahih ciangin khutlekhezaw mipa kiangah, “Tho inla na lupna pheek pua-in na inn-ah ciah in,” a ci hi.</row>
		<row book="42" chapter="6" verse="10" tag="">[10] Amaute khempeuh a et kawikawi khit ciangin a mipa kiangah, “Na khut zan in,” a ci hi. Amah in zong a khut zan a, a ngeina bangin a khut hong damkik hi.</row>
		<row book="42" chapter="7" verse="9" tag="">[9] Jesuh in hih thu a zak ciangin lamdangsa mahmah a, amah a zui mihonte lamah kihei-in, “Israel mite lak nangawnah hih bang upna ka mu nai kei hi,” a ci hi.</row>
		<row book="42" chapter="7" verse="21" tag="">[21] Tua hun laitak mahmahin natna a tuamtuamte tampi damsakin, dawivei mite sung panin dawite hawlkhia a, mittaw mi tampi khua a musak hi.</row>
		<row book="42" chapter="8" verse="43-55" tag="">[43] Tua laitakin kum sawm le nih tawntung siluang natna vei-in, a neih khempeuh siavuante cialna-in a zat hangin kuamah in a damsak zawh loh numei khat, [44] mihonte lak Jesuh nungah hong pai-in Jesuh’ puanmongteep lawngsim a, thakhatin a siluang a kangpah hi. [45] Tua ciangin Jesuh in, “Kua in hong lawng na hi uh hiam?” a ci hi. Kuamah in, “Hong lawng ing,” a cih loh ciangin Peter in, “Topa aw, mi khempeuh in nang hong umcihin hong nehcip uh hi,” a ci hi. [46] Ahi zongin Jesuh in, “Ka sung panin vangliatna a paikhiat lamtak phawk ka hih manin mi khat in hong lawng hi,” a ci hi. [47] Numei in amah a kiphawkna thu a theih ciangin a lingsa-in hong pai-in Jesuh mai-ah hong bok a, Jesuh a lawnna thu le amah a dampahna thuteng, tua lai-a om mi khempeuh’ zakin Jesuh kiangah a pulak hi. [48] Tua ciangin Jesuh in numei kiangah, “Ka tanu aw, na upna in nang hong damsakzo hi; lungnuam takin na ciah in,” a ci hi. [49] Tua bangin thu a gen laitakin kikhopna inn ukpa’ inn panin kamtai khat hong tung a, “Na tanu si khinzo ta hi. Siapa gimsak nawn kei in,” a hong ci hi. [50] Ahi zongin Jesuh in hih thu a zak ciangin, kikhopna inn ukpa kiangah, “Lunghimawh kei in; upna nei peuh lecin na tanu a hingkik ding hi,” a ci hi. [51] Tua inn-ah Jesuh a tun ciangin Peter, Johan, le James le numeino’ nu le pa simloh kuamah dang, inn sungah zuisak lo hi. [52] Tua lai-a om mi khempeuh, tua numeino’ sihna hangin kapin, thumin na om uh hi. Ahi zongin Jesuh in, “Kap nawn kei un, amah a si hi lo hi; a ihmu bek ahi hi,” a ci hi. [53] Amah a sihkhitna thei uh ahih manin Jesuh a nuihsan lel uh hi. [54] Ahi zongin Jesuh in numeino a khutin lenin, “Numeino aw, tho in,” a ci hi. [55] Numeino zong hingkik a, thakhatin a thopah hi. Tua ciangin numeino’ nek ding an pia un, ci-in Jesuh in a sawl hi.</row>
		<row book="42" chapter="9" verse="1" tag="">[1] Tua ciangin Jesuh in nungzui sawm le nihte sam a, dawite a hawlkhiat theih nading uh le cinate a damsak theih nadingun vangliatna le aana a pia hi.</row>
		<row book="42" chapter="9" verse="11" tag="">[11] Mihonte in hih thu a theih uh ciangin Jesuh nungdelh uh a, Jesuh in zong amaute na nolh loin, amaute tungah Pasian’ Ukna thu na hilh a, natna a neite zong a damsak hi.</row>
		<row book="42" chapter="18" verse="42-43" tag="">[42] Tua ciangin Jesuh in, “Na upna in nang hong damsak khinta hi,” a ci hi. [43] Amah in zong thakhatin khua muthei pah a, Jesuh zui-in Pasian tungah a lungdamna a ko hi. Mihonpite in zong a muh ciangin a vekpi-un Pasian a phat uh hi.</row>
		<row book="43" chapter="4" verse="48-51" tag="">[48] Jesuh in ama kiangah, “Note in lim le nalamdang lian ka bawl na muh kei uhleh Topa ka hihna thu na hong um kei ding uh hi,” a cih ciangin [49] ulianpa in, “Sia aw, ka ta a sih ma-in hong pai ta peuh in,” ci-in a thum hi. [50] Tua ciangin Jesuh in, “Va ciah in. Na tapa nungta ding hi,” a ci hi. Tua ulianpa in Jesuh’ thugen um ahih manin a ciah hi. [51] Lampi-ah a nasemte in na dawntuah uh a, “Na tapa nungta ding hi,” ci-in na ko uh hi.</row>
		<row book="43" chapter="5" verse="8-9" tag="">[8] Tua ciangin Jesuh in, “Tho inla, na lupna pheek pua-in pai in,” a cih ciangin, [9] tua cina pa thakhatin dampah a, a lupna pheek la-in a paipah hi. Tua ni pen Sabbath ni hi citciat ahih manin,</row>
		<row book="43" chapter="5" verse="16-18" tag="">[16] Tua ahih manin Jesuh in Sabbath ni-in cina a damsakna hangin amaute in Jesuh bawlsiat ding a kipan uh hi. [17] Ahi zongin Jesuh in amaute kiangah, “Ka Pa in tuni dongin na sem tawntung ahih manin kei zong ka sep ding mah ahi hi,” a ci hi. [18] Hih bangin ama kampauna hangin amaute in Jesuh thatnuam semsem uh hi. Amah in Sabbath thukham a palsat bek hi loin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uh hi.</row>
		<row book="43" chapter="9" verse="6-7" tag="">[6] Tua khit ciangin leilakah a cil sia-in buannawi bawl a, a mipa’ mitah tua buannawi a nuhkawmin, [7] “Siloam Bual-ah na mai va phiat in,” ci-in a sawl hi. (Siloam a cih ciangin, Sawl, a cihna a hi hi.) Tua ahih manin mittaw pa zong va pai-in a mai va phiat a, khua mutheisa-in hong paikik hi.</row>
		<row book="44" chapter="10" verse="38" tag="">[38] Nazareth khuami Jesuh tungah Pasian in Kha Siangtho le vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.</row>
		<row book="45" chapter="8" verse="11" tag="">[11] Sihna panin Jesuh a thokiksak Pasian’ Kha Siangtho note sungah hong om leh sihna panin Khrih a hingkik sakpa mah in note sungah a om ama Kha Siangtho mah tawh a sithei pumpi a hong nungtasak ding hi.</row>
		<row book="46" chapter="12" verse="7-11" tag="">[7] Mi khempeuh a dingin phattuamna a omtheih nadingin Kha Siangtho’ hong ompihna a nam tuamtuamin hong kilang hi. [8] Kha Siangtho in mi khat tungah thuthuk pilna hong guan a, tua Kha Siangtho mah in adang khat tungah thugen siamna hong guan hi. [9] Adang khat tungah upna hong guan a, adang khat tungah cina damsak theihna hong guan hi. [10] Adang khat tungah nalamdang bawl theihna, adang khat tungah Pasian’ thu hilh ding siamna, adang khat tungah Kha Siangtho piak siamna ahi leh ahi lo khentheih nading siamna, adang khat tungah pau lamdang pau theihna, adang khat tungah tua pau lamdang tuamtuam paunate a khiatna gentheihna hong pia hi. [11] Hih siamna a tuamtuamte a hong pia pen Kha Siangtho a kibang khat bek mah hi a, mi a tuamtuamte tungah ama hoihsak bangin a hong piak ahi hi.</row>
		<row book="46" chapter="12" verse="27-31" tag="">[27] Tu-in note khempeuh pen Khrih pumpi na hi uh a, na vekpi-un a pumpi na khat ciat na hi uh hi. [28] Tua ahih manin Pasian in pawlpi sungah mi khempeuh ama panmun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin nalamdang bawltheite, cina damsak theite, midang a huhtheite, thu vaihawm a siamte, le pau lamdang a pau theite ahi uh hi. [29] A vekpi-un sawltak hi lo a, a vekpi-un kamsang zong hi lo uh hi. A vekpi-un laihilh, thuhilh hi lo uh a, a vekpi-un nalamdang zong bawl lo uh hi. [30] A vekpi-un cina damsak nading siamna nei lo uh a, a vekpi-un pau lamdang pau thei lo uh a, a vekpi-un tua pau lamdangte a khiatna gen thei lo uh hi. [31] Tua ahih manin Pasian’ hong piak siamna a hoihpente deih belin na nei ta un. Tu-in a hoihpen thu khat ka hong gen ding hi.</row>
		<row book="58" chapter="7" verse="25" tag="">[25] Tua hi a, mite a dingin a thumsak thei dingin amah nungta tawntung ahih manin ama tungtawnin Pasian kiang a zuante khempeuh, tu a kipanin a tawntungin a honkhia thei ahi hi.</row>
		<row book="58" chapter="12" verse="12-13" tag="">[12] Tua ahih ciangin a zaw nuangnuang na khutte uh le a no dakdak na khukte uh khauhsak un. [13] Bai luangluangin a paite, na guh na taang uh a kipelh loh nadingin lampi tang zui-in na pai un.</row>
		<row book="59" chapter="5" verse="14-16" tag="">[14] A cina na om uhleh pawlpi upate sam un. Amaute in thu hong ngetsakin Topa min tawh sathau hong zut ding uh hi. [15] Upna tawh thu a kinget ciangin Topa in cinate noptuamsakin, damsak ding a, mawhna nei ahihleh zong a mawhna maisak ding hi. [16] Tua ahih manin na ci uh a dam nadingin khatlekhat tungah na mawhna uh kipulakin thu na kingetsak ta un. Mihoihte’ thungetna in vang nei a, na lianpi semzo hi.</row>
		<row book="60" chapter="2" verse="24" tag="">[24] Eite, mawhna lamah misi bangin, thuman lamah nungta-in i gamtat theih nadingin Khrih mahmah in eite’ mawhna ama pumpi mahmah tawh singlamteh tungah a pua hi. Ama liamna hangin note in damna na ngah uh hi.</row>
		<row book="64" chapter="1" verse="2" tag="">[2] Ka lawm it Gaias aw, nang na ci damin na vai khempeuh zong na maa pai ding hi, ci-in ka lamen hi. Kha thu tawh kisai lamsangah zong bangmah lungkhamna om lo ding hi, ci-in ka thei hi.</row>
		<row book="66" chapter="21" verse="4" tag="">[4] Amaute’ mit panin khitui khempeuh nulsak ding hi. Thu luisate maimang khinta ahih manin sihna, dahna, le na sa-a kahna cihte om nawn lo ding hi,” a ci hi.</row>
	</category>
	<category id="11">
		<row book="1" chapter="9" verse="1" tag="">[1] Pasian in Noah le a tapate thupha pia a, amaute tungah, “Pung unla, tampi pha-in, leitung dim un.</row>
		<row book="1" chapter="19" verse="4-7" tag="">[4] Ahih hangin amaute’ lup ma-in Sodom khua mite, a moi a hamin mi khempeuh in a inn umcih uh hi. [5] Amaute in Lot sam uh a, “Tu nitak a nang kiangah hong tung mite koi-ah om ahi hiam? Amau’ taw ka luk theih nadingun ko kiangah amaute hong paikhiatpih in,” a ci uh hi. [6] Lot, kongkhak pua-ah mite kiangah pai-in kong lehkhak a, [7] “Ka sanggamte aw, tua banga na gitloh gamtat loh nading uh kong thum hi.</row>
		<row book="2" chapter="22" verse="19" tag="">[19] “Ganhing tawh a mawh peuhmah kithat ding hi.</row>
		<row book="3" chapter="18" verse="22-23" tag="">[22] Numei khat tawh lupkhop bangin pasal khat tawh na lumkhawm kei ding hi; tua pen a kihhuai ahi hi. [23] Ganhing khatpeuh tawh mawhin tua tawh na kininsak kei ding a, numei khatpeuh in zong ganhing khatpeuh tawh a mawh dingin kipia lo ding hi; tua pen ngeina hi lo hi.</row>
		<row book="3" chapter="20" verse="13-16" tag="">[13] Pasal khat in numei khat tawh lupkhop bangin pasal dang khat tawh a lupkhop leh, amau tegel kihhuaina a gamta khin uh ahih manin amaute kithat ding a, amau’ sihna amau mah ngawh ding ahi hi. [14] Pasal khat in zi nei-in, a zi’ nu tawh zong a lakthuah leh, tua pen a kilawm lo ahi hi. Note lakah tua bang kilawm lohna a om loh nadingin tua pa le a nutate, mei tawh kihallum ding hi. [15] Pasal khatpeuh ganhing khat tawh a mawh leh amah le a ganhing kithat ding hi. [16] Numei khat in ganhing khat naihin tua tawh a mawh leh, note in a numei le a ganhing na that ding uh hi; amau’ sihna amau mah ngawh ding ahi hi.</row>
		<row book="5" chapter="22" verse="5" tag="">[5] “Numei in pasal puan khat peuhpeuh silh lo ding a, pasal in zong numei puan silh lo ding hi. Bang hang hiam cih leh hih bangin a gamta peuhmah TOPA na Pasian uh tungah a kihhuai ahi hi.</row>
		<row book="7" chapter="19" verse="22" tag="">[22] Amaute in a lung uh nuamsakin a om laitakun, tua khuapi mi, mi ginalote in tua inn kimkotah pangin a kongkhak tumgawp uh hi. Amaute in inn nei puteekpa kiangah, “Ama taw ka luk theih nadingun na inn-ah a hong tung mipa hong paikhiatpih in,” a ci uh hi.</row>
		<row book="26" chapter="16" verse="17" tag="">[17] Nang kong piaksa kham le ngun kibawl kizepnate, pasal limin na bawl a, tuate tawh paktatna na gamta hi.</row>
		<row book="45" chapter="1" verse="26-28" tag="">[26] Tua ahih manin amau utna bangin a zumhuaipi-in a gamtat theih nadingun Pasian in a khahkhong hi. A numeite un pasal tawh lupkhop ngeina zang loin a numeipihte mah uh lunggulhin lumkhawm uh a, [27] a pasalte uh zong numei tawh lumkhawm loin pasalte mah lunggulhin lumkhawm uh a, a zumhuaipi-in a gamta uh hi. Tua ahih manin amaute’ gamtatsiatna tawh kituakin Pasian in gim a pia hi. [28] Mite in a man ahi Pasian’ thu ngaihsutin nei nuam lo uh ahih manin amaute’ ngaihsut hoih lo bangin a gamtat theih nadingun Pasian in a khahkhia hi. Tua ahih manin a gamtat dingun a kilawm lopipi-in a gamta uh hi.</row>
		<row book="46" chapter="6" verse="9-10" tag="">[9] Migilote, Pasian’ Ukna sungah a lut hetloh nading thu na thei uh hi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal le pasal a khialte, [10] a gutate, a huaihamte, zukhamte, mi gensiate, ahih kei leh mi’ na a sutte khat beek, Pasian’ Ukna sungah lutthei het lo ding hi.</row>
		<row book="46" chapter="7" verse="2-9" tag="">[2] Ahi zongin numei tawh paktatna tamlua ahih manin pasal in ama zi tuam nei hen la, numei in ama pasal tuam nei leh hoih hi. [3] Pasal in a zi a luppih dingin a kilawm zahin luppih ding a, a zi in zong a pasal a luppih dingin a kilawm zahin a luppih ding ahi hi. [4] Zi in ama pumpi a ut bangin zangthei nawn loin a pasal’ zat ding hi a, tua mah bangin a pasal in zong ama pumpi a ut bangin zangthei nawn loin a zi’ zat ding ahi hi. [5] Thungetna-in hun na zattheih nadingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note’ pumpi’ deihna hangin Satan’ ze-etna sungah na pukkhak loh nadingun a ngeina bangin lupkhop ding kipan kik un. [6] Hih bangin kong gen ciangin a hoihpen hi, ci-in thugenna hi lo a, note’ pianzia tawh kizui-in hithei tei hi, cihna lel ahi hi. [7] Mi khempeuh keimah bangin om ciat le-uh hoih ka sa hi. Ahi zongin mi khempeuh in Pasian’ piak hihzawhna a tuamtuam nei a, khatlekhat kibang lo hi. [8] Pasal nei nai lote le meigongte pen keimah bangin tanggawl om paisuak le-uh hoih ka sa hi. [9] Ahi zongin a pumpi uh a ki-ukzawh kei ding uhleh pasal nei le-uh hoihzaw hi. Nei nuampipi a neih loh tentan sangin pasal neih hoihzaw hi.</row>
		<row book="49" chapter="4" verse="19" tag="">[19] Amaute in maizumna mel thei nawn lo uh a, siatna sung tungin, a ututun a kilawm lopipi-in gamta uh hi.</row>
		<row book="54" chapter="1" verse="10" tag="">[10] nulepa mawhna a gamtate, palepa mawhna a bawlte, mi a gute, zuauthu a gente, mite’ siat nading thu a gente, le thuman tawh a kilehbulhin a gamta mite a dingin thukham a kibawl ahi hi.</row>
		<row book="65" chapter="1" verse="7-8" tag="">[7] Sodom khua le Gomorrah khua le a kiima om khuapi mite zong tua vantung mite mah bangin gamta uh a, numei tawh mawhnopna bek tham loin pasal le pasal kilunggulhna ciang dong nei uh ahih manin midangte’ etteh dingin tawntung meikuang a thuak uh hi. [8] Tua mite mah bangin hih mite zong thumu-in kinei-in amau pumpi thanghuaisak uh a, Pasian’ thu nialin tunglam a om minthanna a neite a simmawhbawl uh hi.</row>
	</category>
	<category id="12">
		<row book="14" chapter="20" verse="17" tag="">[17] Note in hih kidona-ah na do ding uh kisam lo hi. Judah gam mite le Jerusalem khuamite aw, na panmun uh la-in taang loin ding unla, note’ tangin TOPA’ gualzawhna mu un,’ ci hi. Kihta kei unla, lungkia kei un. Zing ciangin amaute a do-in pai un. TOPA in note hong ompih ding hi,” a ci hi.</row>
		<row book="19" chapter="7" verse="1" tag="">[1] TOPA ka Pasian aw, nangmah ka hong bel hi. Kei hong delhte’ kiang panin hong dal inla hong hon in.</row>
		<row book="19" chapter="9" verse="14" tag="">[14] nangmah a hong kiphatnate phawk kikkik inla, na hong hotkhiatna hangin Jerusalem khua sungah ka nuamna ka gengen ding hi.</row>
		<row book="19" chapter="13" verse="5" tag="">[5] Ahih hangin na itna kip ka muang a, nong hotkhiatna hangin ka lungdam ding hi.</row>
		<row book="19" chapter="18" verse="2" tag="">[2] TOPA pen keima suangpi, ka munkip muanhuai, kei a hong honkhia pa, ka Pasian, ka suangpi, ka belh pa, ka lum, ka kihotkhiatna ki, ka munkip ahi hi.</row>
		<row book="19" chapter="18" verse="17" tag="">[17] Ka gal hat pa kiang pan le hong mudahte kiang panin kei hong honkhia hi; bang hang hiam cih leh kei a dingin amaute hatlua uh hi.</row>
		<row book="19" chapter="18" verse="46" tag="">[46] TOPA hing hi. Keima suangpi in thupha ngah hen la, ka kihotkhiatna Pasian,</row>
		<row book="19" chapter="28" verse="8-9" tag="">[8] TOPA, ama mite’ hatna hi a, amah pen a sathau nilh pa’ bukna le a honkhia pa ahi hi. [9] Na mite hon inla, na luahte thupha pia in. Amau a cing pa hi inla, a tawntungin amaute huh in.</row>
		<row book="19" chapter="32" verse="7" tag="">[7] Nang pen kei a dingin ka bukna mun na hi a, haksatna pan kei hong kemin hotkhiatna kicing nong pia hi.</row>
		<row book="19" chapter="34" verse="4" tag="">[4] Keimah in TOPA ka zong a, amah in kei hong dawngin, ka launa khempeuh panin kei hong honkhia hi.</row>
		<row book="19" chapter="34" verse="17-19" tag="">[17] Huhna a ngen dingin thumante a kiko ciangin TOPA in za a, a haksatna khempeuh panun amaute a honkhia hi. [18] Lungsim kitamzante kiangah TOPA hong om a, lungsim zangawpte a hon hi. [19] Thuman mi’ thuakna a tam mahmah hangin tuate khempeuh panin TOPA in amah a hon hi.</row>
		<row book="19" chapter="35" verse="9" tag="">[9] Tua ciangin TOPA tungah ka lungdam mahmah ding a, ama hotkhiatna-ah nuamin ka diang ding hi.</row>
		<row book="19" chapter="40" verse="10" tag="">[10] Nangma hotkhiatna thu ka im kei a, na thumanna le na hotkhiatna ka gen khin hi. Na itna kip le na thumanna mihonpi tungah ka im kei hi.</row>
		<row book="19" chapter="40" verse="13" tag="">[13] TOPA aw, keimah hong honkhia nuam in. TOPA aw, hong huh meng in.</row>
		<row book="19" chapter="40" verse="17" tag="">[17] Kei ahihleh zawngin ka cimawh a, ahih hangin TOPA in kei hong mangngilh lo hi. Nang pen kei hong huhpa le hong honkhia pa na hi hi. Zekai kei in, ka Pasian aw.</row>
		<row book="19" chapter="50" verse="15" tag="">[15] Haksat hun ciangin keima tungah hong ko un. Note kong honkhia ding a, note in keima min nong thangsak ding uh hi,” a ci hi.</row>
		<row book="19" chapter="51" verse="14" tag="">[14] Kei a hong hon Pasian aw, sih nading panin kei hong honkhia in. Nong hotkhiatna thu lungdam takin ka sa ding hi.</row>
		<row book="19" chapter="56" verse="13" tag="">[13] Bang hang hiam cih leh sihna panin nong honkhia khin hi. Pasian’ mai, nuntakna khuavak sungah ka pai theih nadingin ka khe a taalna ding panin na hong honkhia hi.</row>
		<row book="19" chapter="68" verse="20" tag="">[20] Eite’ Pasian pen hong honkhia Pasian hi a, sihna pan a hong suaktasak Topa PASIAN ahi hi.</row>
		<row book="19" chapter="69" verse="29" tag="">[29] Ahih hangin keimah in gimna thuakin na ka sa hi. Pasian aw, kei hong kaito-in hong honkhia ta in.</row>
		<row book="19" chapter="70" verse="4" tag="">[4] Nang hong zongte khempeuh lungdam mahmahin na min hangin kipak tahen. Na hotkhiat ding a utte in, “Pasian lian hi,” cici tahen.</row>
		<row book="19" chapter="71" verse="2-4" tag="">[2] Na thumanna tawh kei hong huh inla, hong honkhia in. Keima lamah na bil hong ngat inla, hong hon in. [3] Hong hon dingin ka belh suangpi, ka kulh muanhuai, hong hi ta in; bang hang hiam cih leh keimah hong honpa le ka belh pa na hi hi. [4] Ka Pasian aw, migilote’ khutsung pan le thuman lo mite le migilote’ matna panin keimah hong hon in.</row>
		<row book="19" chapter="74" verse="12" tag="">[12] Ahi zongin Pasian pen tanglai pek a kipanin kumpi hi tawntung a, hih leitungah a hong honkhia zelzel ngei ka Kumpi ahi hi.</row>
		<row book="19" chapter="78" verse="22" tag="">[22] Bang hang hiam cih leh amaute in Pasian um lo uh a, a honkhiazo dingin muang lo uh hi.</row>
		<row book="19" chapter="82" verse="4" tag="">[4] A ginalo mite le a cimawh mite hon unla, migilote’ khutsung panin amaute honkhia un,” a ci hi.</row>
		<row book="19" chapter="85" verse="7-9" tag="">[7] TOPA aw, kote tungah na itna kip hong lak inla, hong huhin hong hon in. [8] TOPA Pasian’ thugen ding hong zasak dih un. Bang hang hiam cih leh ama lamah lungsim takpi tawh a kihei ama mi siangtho, ama mite’ tungah kilemna thu a gen ding hi. [9] I gam sungah minthanna a om theih nadingin amah a zahtakte a dingin ama hong hotkhiatna hong om takpi hi.</row>
		<row book="19" chapter="91" verse="2-3" tag="">[2] TOPA’ tungah, “Ka bukna le ka munkip muanhuai, ka muan ka Pasian na hi hi,” ci ding uh hi. [3] Bang hang hiam cih leh amah in thangsiah pa’ thangzak le a lauhuai pulnatna panin nang hong honkhia ding hi.</row>
		<row book="19" chapter="91" verse="15-16" tag="">[15] Amah in hong sap ciangin amah ka dawng ding hi. Haksatna sungah amah ka ompih ding a, amah honkhia-in ka pahtawi ding hi. [16] Nuntak sau tawh amah ka lungkimsak ding a, amah ka honkhia ding hi.</row>
		<row book="19" chapter="96" verse="2" tag="">[2] TOPA tungah la sa unla, ama min phat un. Ni khat khit ni khat ama hong hotkhiatna thu gen tawntung un.</row>
		<row book="19" chapter="106" verse="4" tag="">[4] TOPA aw, nangma teel mite’ daupaina ka muh theih nading, nangma minamte’ kipakna sungah ka lungkim theih nading, nangma luahte tawh ka minthan’ khawm theih nadingin na mite tungah maipha na lah ciangin kei hong phawk inla, amaute na hotkhiat ciangin kei zong hong huh in.</row>
		<row book="19" chapter="107" verse="6" tag="">[6] Tua ciangin amaute in a lungkhamna uhah TOPA ko uh a, amau’ cihmawhna panin amah in a honkhia hi.</row>
		<row book="19" chapter="107" verse="20" tag="">[20] Amah in thu vaikhakin amaute damsak a, siatna ding panin amaute a honkhia hi.</row>
		<row book="19" chapter="111" verse="9" tag="">[9] Amah in ama mite honkhia a, a tawntung a kimang dingin thupiakna a bawl khin hi. Ama min siangtho-in vanglian mahmah hi.</row>
		<row book="19" chapter="116" verse="13" tag="">[13] TOPA in kei hong hotkhiat ka lungdamna hangin, ama kiangah tuiphih biakna ka paipih ding hi.</row>
		<row book="19" chapter="130" verse="8" tag="">[8] Mawhna a om khempeuh panin amah in Israel-te a honkhia ding hi.</row>
		<row book="19" chapter="143" verse="9" tag="">[9] TOPA aw, ka langte’ kiang panin kei hong honkhia in. Nangmah a bel dingin ka hong tai hi.</row>
		<row book="19" chapter="144" verse="1-2" tag="">[1] Ka khutte galdona ding ka khutmete galkap nadingin a hilh, keimah a hong hu, TOPA in thupha ngah tahen. [2] Amah pen ka suangpi le ka munkip muanhuai, ka kulhpi le hong honkhia pa, ka lum le ka belh pa, ka nuai-ah mite a zopa ahi hi.</row>
		<row book="23" chapter="41" verse="14" tag="">[14] Lungno bang ahi lel Jakob, no Israel mite aw, lau kei un! Note kong huh ding hi, TOPA in ci hi. Note hong honpa pen Israel-te’ Siangtho Pa ahi hi.</row>
		<row book="23" chapter="43" verse="25" tag="">[25] Na thupalsatnate hong paihkhiatsak pa pen keimah ka hi a, kei ka hih manin na khialhnate ka ciamteh kei ding hi.</row>
		<row book="23" chapter="44" verse="22" tag="">[22] Na thupalsatnate meiipi bangin na khialhnate meiilum bangin ka phiatkhia khinzo hi. Hong honkhia khin ka hih manin kei kiangah hong ciahkik in.</row>
		<row book="23" chapter="52" verse="2" tag="">[2] A kimancip Jerusalem mite aw, leivui panin kisingkhia unla dingto un. A kiman Zion mite aw, na ngawng panun hong kihenna khaute sutkhia un.</row>
		<row book="23" chapter="55" verse="7" tag="">[7] Migilo in ama gitlohna nusia hen la, thuman lo mi in ama ngaihsutna nusia hen. Amah in a hehpih theih nadingin TOPA eite’ Pasian’ kiangah amah paisak un. Bang hang hiam cih leh a mawhna maisiangsak ding hi.</row>
		<row book="23" chapter="57" verse="18-19" tag="">[18] “Amau’ mawh gamtatnate a vekin ka mu khin a, ahih hangin amaute ka damsak ding hi. Amaute makaihin ka hehnem ding a, a dah a kapte hehnemin ka lungdamsak ding hi. [19] Nopsakna, nopsakna, a gamla le a nai mi khempeuh tungah om tahen. Keimah in amaute ka damsak ding hi, TOPA in ci hi.</row>
		<row book="23" chapter="61" verse="1-3" tag="">[1] Gimna a thuak mite tungah thuhoih a puak dingin TOPA in kei hong teelin hong sawl ahih manin keima sungah Topa PASIAN’ kha hong om hi. Lungsim kitamzante a damsak ding, salin a kimante tungah suahtakna thu a gen ding, a kikhum mite a dingin thong kong a hong ding, [2] TOPA in a mite honkhia-in, a galte a guallelhsak ding hun a tunna thu a gen ding, a thum mi khempeuh a hehnem ding, [3] amaute pen a thuman mite kici-in, amah a kiminthansak theih nadingin TOPA in a mite kem hi, a kicih theih nadingin Zion-ah a om a dah mite a lungdamna ding, a lungkham mite in phatna la a saktheihna ding, a lunggim mite in Pasian a phattheih nadingin amah in kei hong sawlzo hi.</row>
		<row book="29" chapter="2" verse="32" tag="">[32] Ahi zongin TOPA’ tungah huhna a ngen khempeuh in hotkhiatna a ngah ding uh hi. TOPA’ gensa bangmahin Zion Mual le Jerusalem khua sungah a suakta mi om ding uh hi. TOPA in a teel mite, suakta ding uh hi.</row>
		<row book="38" chapter="3" verse="4" tag="">[4] Vantung mi in ama sawltak van midangte kiangah, “Hih mipa’ silh a puan ninte suahkhiatsak un,” ci-in thu a pia hi. Tua ciangin vantungmi in Joshua kiangah, “Na mawhna teng kong paihkhiatsak khin a, tu-in na silh dingin puan thak ka hong pia ding hi,” a ci hi.</row>
		<row book="38" chapter="9" verse="11" tag="">[11] Sisan tawh a kikipsak, note tawh ka thuciamna hangin na salsuahna uh keugaw gam panin note ka hong suaktasak ding hi.</row>
		<row book="40" chapter="1" verse="21" tag="">[21] Amah in tapa khat hong nei ding a, tua tapa in ama mite a mawhna uh panin honkhia ding ahih manin ama min dingin Jesuh na phuak ding hi,” ci-in thu a gen hi.</row>
		<row book="40" chapter="8" verse="16" tag="">[16] A nitak ciangin mite in Jesuh kiangah dawivei mi tampi tak hong paipih uh hi. Jesuh in kam khat pauna bek tawh dawite hawlkhia-in cina khempeuh a damsak hi.</row>
		<row book="40" chapter="10" verse="1" tag="">[1] Jesuh in a nungzui sawm le nihte sam a, dawite a hawlkhiat theih nading uh le natna nam khempeuh a damsak theih nadingun amaute tungah vangliatna a pia hi.</row>
		<row book="40" chapter="10" verse="8" tag="">[8] Cinate damsakin, misite hingsakin, miphakte damsakin, dawite va hawlkhia un. Man piak kul loin hih vangliatna na ngah uh bangin hih vangliatna na zatna uhah zong man va ngen kei un.</row>
		<row book="40" chapter="12" verse="24" tag="">[24] Ahi zongin Farisi mite in hih thu a zak uh ciangin, “Dawimangpa Beelzebul min tawh dawi a hawlkhia hi lel hi,” a ci uh hi.</row>
		<row book="40" chapter="12" verse="28" tag="">[28] Note’ ngaihsut bang hi loin, Pasian’ Kha in dawi hawlkhiat nading vangliatna kei tungah hong pia ahih manin note lakah Pasian’ ukna hun hong kipan khin ahihna hong kilang hi.</row>
		<row book="40" chapter="17" verse="18-20" tag="">[18] Jesuh in tua naupang’ sung panin dawi a paikhiat nadingin thu pia a, a naupang thakhatin a dampah hi. [19] Tua ciangin amau guak a om laitakun nungzuite in Jesuh kiangah, “Bang hangin kote in tua dawi hawlkhia thei lo ka hi uh hiam?” ci-in a dot uh ciangin [20] Jesuh in, “Na upna uh a cingtaak lohna hang ahi hi. Ahi taktakin note kiangah kong genin-ah: Ankam tang cia bang upna na neih nak-uhleh, hih mual kiangah, ‘Hih lai panin hua lai-ah kin in,’ ci le-uhcin kinkhia ding hi. Na hih theih loh uh khat zong om lo ding hi.</row>
		<row book="41" chapter="1" verse="25" tag="">[25] Jesuh in, “Pau kei in; hih mipa sung panin paikhia in,” ci-in tua dawi tungah thu a pia hi.</row>
		<row book="41" chapter="1" verse="32-34" tag="">[32] Tua nitak lam, ni a tum khit ciangin mite in Jesuh kiangah cina khempeuh le dawivei khempeuh a hong paipih uh hi. [33] Tua khuami khempeuh a inntualah hong kikhawm uh hi. [34] Jesuh in natna namkim a vei mi tampi damsak a, dawi tampi tak zong a hawlkhia hi. Dawite in Jesuh thei uh ahih manin, Jesuh in dawite thu gensak lo hi.</row>
		<row book="41" chapter="1" verse="39" tag="">[39] Tua ahih ciangin Galilee gam sung khempeuhah amah zin a, a kikhopna uh innte-ah thu hilhin dawite a hawlkhia hi.</row>
		<row book="41" chapter="5" verse="8-13" tag="">[8] (Hih bangin a cihna pen, Jesuh in, “Dawi aw, hih mipa sung panin paikhia in,” a cihna hang ahi hi.) [9] Jesuh in, “Na min bang ahi hiam?” ci-in a dong hi. Mipa in, “Kote tampi pha ka hih manun ka min pen A Honpi ahi hi,” ci-in a dawng hi. [10] Tua gam panin mundangah dawite a hawlkhiat loh nadingin tua mipa in a thum lailai hi. [11] Tua laitakin tua nai-a om mualpangah vok hon tampi gamta-in a om hi. [12] Dawite in, “Hua vokte kiang beekah hong paisak inla, a sungah hong tumsak in,” ci-in a thum uh hi. [13] Tua ahih manin Jesuh in dawite a pai nading uh thu pia a, dawite zong mipa sung panin paikhia-in vokte sungah a lut uh hi. Tua vok honpite a vekpi-in tulnih bang pha hi. Mualtung panin taisuk henhan uh a, tuili sung kidenna-in tuikia mangkhin uh hi.</row>
		<row book="41" chapter="9" verse="28-29" tag="">[28] Innsungah Jesuh a tumkhit ciangin a nungzuite in, “Bang hangin kote in dawi hawlkhia thei lo ka hi uh hiam?” ci-in a dongsim uh hi. [29] “Thungetna simloh a dang in hih bangte hawlkhia thei lo hi,” ci-in Jesuh in a dawng hi.</row>
		<row book="41" chapter="9" verse="38" tag="">[38] Johan in, “Sia aw, nangma min zangin dawi a hawlkhia mi khat ka mu uh hi. Amah, ei’ pawl hi lo ahih manin ka kham uh hi,” a ci hi.</row>
		<row book="41" chapter="16" verse="9" tag="">[9] (Sihna panin Jesuh a thawhkik khit ciangin ama sung pan dawi sagih a hawlkhiatna, Magdala khuami Mary tungah Nipi ni zingsang tungin kilang masa hi.</row>
		<row book="41" chapter="16" verse="17" tag="">[17] A um mite tungah hih vangliatna limte kipia ding hi: Keima hangin dawi hawlkhia thei ding uh a, pau dangte pau thei ding uh hi.</row>
		<row book="42" chapter="1" verse="71" tag="">[71] i galte kiang panin hong hotkhiat nading le hong mudahte’ khutsung panin hong hotkhiat nading thu a hong ciam hi.</row>
		<row book="42" chapter="4" verse="18" tag="">[18] “Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa’ kha hong om hi. Salin a kimante tungah suahtakna thu a gen ding, mittawte in khua a muhkik theih nading, a kinengniamte a suaktasak ding le</row>
		<row book="42" chapter="4" verse="33-35" tag="">[33] Kikhopna inn sungah dawivei mi khat om a, nakpitakin kiko-in, [34] “Nazareth khuami Jesuh aw, kote tawh bang kisai ihi hiam? Kote a susia dingin hong pai na hi hiam? Pasian’ mi siangtho na hih lamtak ka hong thei uh hi,” a ci hi. [35] Jesuh in tua dawi taii a, “Pau kei inla, ama sung panin paikhia in,” ci-in thu a pia hi. Dawi in a mipa mihon lakah a puksak khit ciangin ama sung panin paikhia a, ahi zongin liamsak lo hi.</row>
		<row book="42" chapter="7" verse="21" tag="">[21] Tua hun laitak mahmahin natna a tuamtuamte tampi damsakin, dawivei mite sung panin dawite hawlkhia a, mittaw mi tampi khua a musak hi.</row>
		<row book="42" chapter="7" verse="46-50" tag="">[46] Nang in ka lu sathau nong nilhsak kei a, ahi zongin amah in ka khe nangawn sathau namtui hong nuhsak hi. [47] Tua ahih ciangin nang kiangah kong genin-ah, ama mawhna tampi tak a omte kimaisak khin ahih manin amah in a itna nakpitakin a lak hi. Ahi zongin tawmno bek a kimaisakte in a itna uh tawmno bek mahin a lak uh hi,” a ci hi. [48] Tua ciangin Jesuh in numei kiangah, “Na mawhnate hong kimaisak khin hi,” a ci hi. [49] Tua ciangin Jesuh tawh sabuai-ah an a nekhawm midangte in a lungsim sung uhah, “Mawhna nangawn a maisak hih mipa kua ahi hiam?” a ci uh hi. [50] Tua ciangin Jesuh in numei kiangah, “Na upna in nang hong damsak khinta hi; lungnuam takin va ciah in,” a ci hi.</row>
		<row book="42" chapter="8" verse="1-2" tag="">[1] Tuazawh tawlkhat khit ciangin khuapite le khuaneute-ah a ban banin Jesuh pai a, Pasian’ Ukna hangin Lungdamna Thu hilhin a vak kawikawi hi. Tua a vak kawikawina-ah nungzui sawm le nihte, [2] le a sungpan dawi a hawlkhiatsakte le natna tuamtuam pan a damsak numei pawlkhat in zong a zui uh hi. Tua numeite: A sung panin dawi sagih a kihawlkhiatna Mary (Magdala khuami Mary a kici nu),</row>
		<row book="42" chapter="8" verse="27-39" tag="">[27] Gunkuang tung panin leilakah Jesuh hong paisuk laitakin tua khuasunga om dawivei mi khat in a na dawn hi. Tua dawivei pa pen sauveipi sung puan silhloin omkhin a, inn-ah zong om loin han lak khawngah om tawntung hi. [28] Jesuh a muh ciangin nakpitakin awngin a mai-ah khukdin a, “A Lian Pasian’ Tapa Jesuh aw, kei bang hong nuammawh na hi hiam? Kei, gim nong piak loh nadingin ka hong thum hi,” ci-in nakpitakin a kiko hi. [29] Hih bangin a cihna pen, ama sung panin dawi a paikhiat nadingin Jesuh in thu a piakna hang ahi hi. Dawi in tua mipa tamveipi tak man a, a khut le a khete sikkhau tawh khihin a kikepcip hangin a sikkhaute peksat a, dawi in gamlakah a paikhiatpih hi. [30] Jesuh in ama kiangah, “Na min bang ahi hiam?” ci-in a dot ciangin, ama sungah dawi tampi lut ahih manin, “A Honpi,” ci-in a dawng hi. [31] Leihawm thukpi sungah amaute a khiat loh nadingin Jesuh kiangah a thum uh hi. [32] Tua laitakin tua kiim mualpang to-ah vok honpi khat gamta-in a om hi. Tua vokte sungah a luttheih nadingun dawite in Jesuh kiangah thum uh a, Jesuh in zong amau’ ngetna bangin a pia hi. [33] Tua ahih manin dawite zong mipa sung panin paikhia-in vokte sungah lut uh a, vokte zong tui gei keen tung khawngah tuaksuk gawpin a vekpi-in tui a kia hi. [34] Vokcingte in hih thupiang a muh uh ciangin amaute tai-in khuasung le gam sung tengah a zasak uh hi. [35] Hih thupiang a en dingin mite hong pai uh a, Jesuh kiang a tun uh ciangin dawi a paikhiatna mipa Jesuh kiangah omin, puan silhin, a pilkikna thu a muh uh ciangin a vekpi-un lamdangsa-in a lau uh hi. [36] Tua thupiang a mu masa mite in dawivei pa a damnazia thute, amaute tungah a na gen uh hi. [37] Tua ciangin Gadara gam kiima om khempeuh lau mahmah uh ahih manin Jesuh a paikhiat nadingin a sawl uh hi. Jesuh zong gunkuang tungah tuangin a ciah hi. [38] Dawi a paikhiatna mipa in Jesuh kiangah, “Kei zong hong zuisak in,” ci-in a thum hi; ahi zongin Jesuh in, [39] “Na inn-ah ciah inla, Pasian in nang a dingin bangzah takin na hong sepsak hiam, cihna thu va gen in,” ci-in a sawlkhia hi. A mipa zong ciah a, ama a dingin Jesuh’ sepsakna thu khempeuh, khuasung tengah a gengen hi.</row>
		<row book="42" chapter="9" verse="1" tag="">[1] Tua ciangin Jesuh in nungzui sawm le nihte sam a, dawite a hawlkhiat theih nading uh le cinate a damsak theih nadingun vangliatna le aana a pia hi.</row>
		<row book="42" chapter="10" verse="17-20" tag="">[17] Sawmsagihte lungdam mahmahin hong ciahkik uh a, “Topa aw, nangma min tawh dawite nangawn ka hawlkhiazo uh hi,” a hong ci uh hi. [18] Jesuh in amaute kiangah, “Vantung panin keekkia bangin Satan a kiatna ka mu hi. [19] Tu-in thei un. Gulpi le momaite na sikgawp nading uh le na galte uh na zawh nadingun note tungah vangliatna ka hong piazo a, amaute in note bangmah hong cih zo lo ding uh hi. [20] Ahi zongin dawite in na thu uh hong manna hangin lungdam kei unla, vantungah na min uh a kigelh manin lungdamzaw un,” a ci hi.</row>
		<row book="42" chapter="11" verse="14" tag="">[14] Jesuh in a pau thei lo mi khat sung panin dawi hawlkhia a, dawi a paikhiat khit ciangin a mipa pauthei a, mite in lamdang a sa mahmah uh hi.</row>
		<row book="42" chapter="13" verse="11" tag="">[11] Dawivei numei khat tua lai-ah om a, tua dawi in kum sawm le giat sung tua numei cina sakin a nung kulsak a, dingtang thei hetloin a om hi.</row>
		<row book="42" chapter="13" verse="16" tag="">[16] Tua mah bangin Satan in Abraham’ suante khat ahi hih numei pen kum sawm le giat sung hencip hi. Hih a kihencipna panin Sabbath ni-in hih numei khahkhiat ding kilawm hi lo ahi hiam?” a ci hi.</row>
		<row book="43" chapter="13" verse="11" tag="">[11] Jesuh in amah a lehhek ding pa theikhin ahih manin, “Note sung panin khat simloh na siangkhin uh hi,” a ci ahi hi.</row>
		<row book="44" chapter="5" verse="16" tag="">[16] Jerusalem khua kiima om khuapite panin mite hong pai-in, cinate le dawivei mite hong paipih uh a, a vekpi-in damna a ngah uh hi.</row>
		<row book="44" chapter="8" verse="7" tag="">[7] Mi tampite sung panin dawite nakpitakin kiko-in paikhia uh a, khutzaw khezaw mite zong kidamsak hi.</row>
		<row book="44" chapter="10" verse="38" tag="">[38] Nazareth khuami Jesuh tungah Pasian in Kha Siangtho le vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.</row>
		<row book="44" chapter="16" verse="16-19" tag="">[16] Nikhat, thungetna mun a zuan dingin ka pai laitakun mailam thu a genthei dawivei nasem numei khat in kote hong dawntuah hi. Tua numei in mailam thu a genna tawh a tote a dingin sum tampi a ngahsak hi. [17] Tua numei in Paul le kote hong zui-in, “Hih mite, A Lianpen Pasian’ nasemte ahi uh hi. Note a hong kihotkhiat theih nading thu a hong gen uh ahi hi,” ci-in a kiko hi. [18] Tua bangin ni tampi sung awng ngitnget ahih manin a sawtna ciangin Paul in nawngkaisa ahih manin kihei-in a dawi kiangah, “Hih numei sung panin na paikhiat nadingin Jesuh Khrih min tawh thu kong pia hi,” a cihkhit phetin, tua numei sung panin dawi a paikhia pah hi. [19] Tua numei’ tote in a sumngah nading uh beita hi, ci-in a phawk uh ciangin Paul le Silas man uh a, thukhente omna sumbuk tualah a kai uh hi.</row>
		<row book="44" chapter="19" verse="11-13" tag="">[11] Pasian in Paul’ tungtawnin nalamdang lianpipi a bawl hi. [12] Ama zat mainul ahi a, a puante ahi zongin cinate kiangah a kipaipih ciangin a natnate uh damin, a sunga om dawite zong a taikhia uh hi. [13] Dawi hawlkhia-in a vak kawikawi Jew mi aitawi pawlkhat in zong Topa Jesuh’ min zangin dawi hawlkhiat ding a sawm uh hi. Amaute in dawite kiangah, “Paul in a gengen Jesuh’ min tawh thu kong pia uh hi,” a ci uh hi.</row>
		<row book="45" chapter="10" verse="13" tag="">[13] Lai Siangtho in zong, “Topa tungah huhna a ngen khempeuhte in hotkhiatna a ngah ding uh hi,” ci hi.</row>
		<row book="48" chapter="5" verse="1" tag="">[1] Khrih in eite hong khahkhiat khitna hangin mi suaktate hi khinta ihih manin tua suahtakna thu-ah kipin om unla, sila va suakkik nawn kei un.</row>
		<row book="58" chapter="7" verse="25" tag="">[25] Tua hi a, mite a dingin a thumsak thei dingin amah nungta tawntung ahih manin ama tungtawnin Pasian kiang a zuante khempeuh, tu a kipanin a tawntungin a honkhia thei ahi hi.</row>
		<row book="59" chapter="4" verse="7" tag="">[7] Tua ahih manin Pasian’ thu na mang un. Dawimangpa na nial un. Nial le-uhcin no kiang panin taikhia ding hi.</row>
	</category>
	<category id="13">
		<row book="11" chapter="18" verse="28" tag="">[28] Tua ciangin amaute a gingin kiko-in, amau’ ngeina bangin namsaute le sikzumte tawh, amaute tungah si a luan dongin ki-atin kisun uh hi.</row>
		<row book="14" chapter="4" verse="4" tag="">[4] Bawngtal sawm le nihte tungah tua tuikuangpi kinga a, thum leilu lam nga a, thum nitumna lam nga-in, thum leitaw lam nga a, thum nisuahna lam nga hi. Tuate tungah a tuikuangpi kinga a, a nunglam uh a sunglamah om hi.</row>
		<row book="18" chapter="9" verse="24" tag="">[24] Migilote’ khut sungah leitung kipia a, amah in thukhen mangte’ mit a tuncipsak hi - amah hikeileh kua hi ding ahi hiam?</row>
		<row book="19" chapter="37" verse="12" tag="">[12] Migilo in thuman pa sawm a, a ha a gawisan hi.</row>
		<row book="19" chapter="49" verse="12-17" tag="">[12] Ama hauhna-ah mi kipsuak thei lo a, a sithei ganhingte tawh a kibang lel ahi hi. [13] Hih pen a kihai muante’ ngah hi a, amau’ ngahsa tawh a lungkimte’ thumong ahi hi. [14] Tua bangin amaute Leinuai-a dingin kiseh hi. Sihna pen amau a cing pa hi ding hi. Hankhuk sungah amaute tuaksuksuak ding uh a, a mel uh sia ding a, Leinuai, amau’ inn hi ding hi. [15] Ahih hangin Pasian in Leinuai’ vangliatna panin kei hong honkhia ding hi; bang hang hiam cih leh amah in kei hong sang ding hi. [16] Mi khatpeuh a hauh ciang ahi a, a innkuan minthanna a khan ciang ahi zongin lau-in lunghihmawh dingin ngaihsun tuan kei in. [17] Bang hang hiam cih leh a sih ciangin bangmah keng lo ding a, a minthanna in amah zuisuk lo ding hi.</row>
		<row book="19" chapter="73" verse="3-12" tag="">[3] Bang hang hiam cih leh migilote’ daupaina ka muh ciangin mi kihisakte ka eng hi. [4] Bang hang hiam cih leh amaute in nat velvalna bangmah thuak lo uh a, a pumpi uh cidamin zol hilhial hi. [5] Amaute in midangte bangin haksatna thuak lo uh a, amaute in midangte bangin gimna ngah lo uh hi. [6] Tua ahih ciangin amaute in khainiang bangin kiphatsakna ok uh a, puan bangin ngongtatna silh uh hi. [7] A lungsim panun gitlohna pusuaksak uh a, a ngaihsutna uh gitlohna tawh a dimlet hi. [8] Amaute in mi thusim loin el pau uh a, kiliatsakna tawh a sucip dingin mi a tawng uh hi. [9] Amaute’ gensiatna in vantung dong banto a, kiliatsakna tawh leitungah thu gen kawikawi uh hi. [10] Tua ahih ciangin mite in amaute phat uh a, amau’ mawhna zong lo uh hi. [11] Amaute in, “Pasian in bangci theih ding ahi hiam? Sangpenpa in phawk ding ahi hiam?” ci uh hi. [12] Amaute migilo ahi uh hi. A tawntungin nuamtakin om hithiat uh a, amaute a hauhna uh khang semsem zaw lai hi.</row>
		<row book="23" chapter="8" verse="12" tag="">[12] “Hih mite’ vaihawmna pawlpih kei un. Amau’ kihtakte kihta kei unla, lau kei un.</row>
		<row book="23" chapter="54" verse="17" tag="">[17] Nangmah do nadingin a kibawl hiam peuhmah maavang lo ding a, thukhenna sungah na langah a pang mi khempeuh na nialgawpzo ding hi. Hih thu pen TOPA’ nasemte’ gamhluah le keima kiang panin amaute’ dikna a kilahna ahi hi, TOPA in ci hi,” a ci hi.</row>
		<row book="26" chapter="8" verse="10-12" tag="">[10] Kei zong a sungah tumin ka khuadak hi. Kawm tung khempeuhah gul lim, adang ganhing ninte lim, le Israel mite’ biak ganhing khempeuh a kisuai ziazua ka mu hi. [11] Tua lai-ah Israel minam makai sawmsagih na om a, tuate’ lakah Shafan’ tapa Jaazaniah zong na om hi. Amaute in paknamtui halna kuang khat ciat tawi uh a, paknamtui a kihalna khute van lamah kahto biaibuai hi. [12] Tua ciangin amah in, “Mihing ahi Ezekiel aw, Israel mite a kimu lo munah a gamtatnate uh tu-in na mu hiam? Amaute in milim a dimna inn sungah biakna a bawl uh hi. Amaute in, ‘ TOPA in hong mu lo hi. TOPA in hih gam nusia khinta hi,’ ci-in paulap zong uh hi,” hong ci hi.</row>
		<row book="26" chapter="8" verse="16" tag="">[16] Tua ciangin biakinn tual sungnungah hong paipih hi. Tua lai-ah biakinn kongkhak gei, biakna taute le innliim kikal sanah mihing sawmnih le nga khawng na om a, biakna tau nungngatin nisuahna lam nga-in nisuak tung na bia uh hi.</row>
		<row book="27" chapter="7" verse="24" tag="">[24] “Ki sawmte pen tua kumpi gam sung panin a hong piang ding kumpi sawmte ahi uh hi. Tua ciangin kumpi dang khat hong piang leuleu ding a, amah in a omsate tawh a kilamdang mahmahin kumpi thum a nuaisiah ding hi.</row>
		<row book="27" chapter="11" verse="37" tag="">[37] Kumpipa in a pu a pate’ biak pasian le numeite in a it pasian a thusim kei ding hi. Pasian a kici peuhmah khat beek a thusim kei ding hi. Bang hang hiam cih leh tuate sangin amah a lianzaw-in a kingaihsun hi.</row>
		<row book="35" chapter="2" verse="5" tag="">[5] Hauhna pen zuaupi hi a, a huaiham mite kiphasakin omkhong thei lo uh a, hankhuk mah bangin, phazo, cih omsak thei lo uh a, lungkim hun cih nei thei lo uh hi. Tua ahih manin minam dangte a ban banin simin a uk uh hi.</row>
		<row book="40" chapter="4" verse="8-10" tag="">[8] Tua ciangin Dawimangpa in mual sang mahmah khatah Jesuh paipihto a, leitung kumpi gam khempeuh le a hoihna teng a lah khit ciangin, [9] “Ka mai-ah kunin kei hong bia lecin hihte khempeuh nangma tungah kong pia ding hi,” a ci hi. [10] Jesuh in, “Satan aw, taikhia in. Lai Siangtho in, ‘Na Topa Pasian bek bia inla, ama na bek sem in,’ ci hi lo ahi hiam?” ci-in a dawng hi.</row>
		<row book="40" chapter="7" verse="21" tag="">[21] “Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kim lo ding uh a, vantungah a om ka Pa’ deihna bangin a gamtateng bek lutthei ding uh hi.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="40" chapter="24" verse="24" tag="">[24] Bang hang hiam cih leh Khrih a kineihkhemte le kamsang a kineihkhemte hong piang ding a, ahih zawh leh a teelsa mite nangawn a khem nadingun lim le nalamdang lianpipi hong bawl ding uh hi.</row>
		<row book="41" chapter="7" verse="7" tag="">[7] Mihingte’ bawltawm thukhamte, Pasian’ thukham zahin mite tungah hilh uh ahih manin, kei hong biak hangun a kimanna om lo hi,’ ci hi.</row>
		<row book="41" chapter="8" verse="36-37" tag="">[36] Mi khatpeuh in hih leitung khempeuh a ngah hangin a nuntakna bulpi suplawh leh bang phattuamna om ahi hiam? [37] Ama nuntakna bang tawh leikik thei nawn ding ahi hiam?</row>
		<row book="41" chapter="13" verse="22" tag="">[22] Bang hang hiam cih leh Khrih kineihkhemte le kamsang kineihkhemte hong piang ding a, ahih zawhleh, a teelsa mite nangawn a khem nadingun lim le na lamdangte hong bawl ding uh hi.</row>
		<row book="42" chapter="6" verse="46" tag="">[46] “Bang hangin, ‘Topa aw, Topa aw,’ hong ci napi-in ka hong gente zui lo na hi uh hiam?</row>
		<row book="43" chapter="6" verse="70" tag="">[70] Tua ciangin Jesuh in, “Note na sawm le nih mahun ka hong teel hinapi-in khat pen dawi na suakmawk uh hi,” a ci hi.</row>
		<row book="44" chapter="8" verse="9" tag="">[9] Tua khua sungah Simon a kici mi khat om a, amah mitphial bawl siampi hi a, Samaria mite in lamdangsa mahmah uh hi. Amah milian mahmah khatin kigen a,</row>
		<row book="47" chapter="4" verse="4" tag="">[4] Tua bang mite pen hih leitung pasian gilote in a lungsim mit uh tawsak ahih manin um lo uh a, Pasian tawh a kibang teekteek Khrih minthanna hangin amaute tungah a hong taang lungdamna thu khuavak mu thei lo uh hi.</row>
		<row book="47" chapter="11" verse="13-15" tag="">[13] Amaute pen sawltak taktak hi loin, sawltak a kineihkhemte hi uh a, a nasepna uhah zong zuau-in, Khrih’ sawltak taktak a battheih nadingun a mel kiseel ahi uh hi. [14] Tua pen lamdangsak ding hi lo hi. Satan nangawn Pasian’ vantungmi tawh a kibangin kibawltawm thei hi. [15] Tua ahih manin Satan’ sawltakte pen thuman nasem bangin a kibawl manin lamdangsak ding hi lo hi. Hun bei ni ciangin amau gamtatna bangun thuak ngawn ding uh hi.</row>
		<row book="59" chapter="3" verse="15" tag="">[15] Tua bang pilnate vantung panin a hong pai hi lo a, leitung pilna, kha thu tawh a kisai lo, a dawivai ahi hi.</row>
		<row book="61" chapter="2" verse="17-19" tag="">[17] Hih bang mite pen a kangcip khinsa ciktui, huih in a mutkhiat meiipi tawh kibang uh a, Pasian in amaute’ om nadingin khuamial sahpi omna mun a koih kholhsak hi. [18] Amaute kiphasakin haipau uh a, a khial gamtat mite sung panin a suakta khin liailiai zo mite, leitung pumpi deih bangin a gamtat nadingun a zol uh hi. [19] Amaute pen siatna a piangsak thei zongsatna lelin sila hinapi-un mite tungah suahtak nading thu a gen uh hi. Bang hang hiam cih leh mite pen, a hong zo peuhpeuhte’ sila ihi hi.</row>
		<row book="62" chapter="5" verse="19" tag="">[19] Leitung midang khempeuh Dawimangpa’ khut sungah a om ahi zongin eite pen Pasian’ mi ihihna thu i thei hi.</row>
		<row book="65" chapter="1" verse="4" tag="">[4] Bang hang hiam cih leh Pasian’ thu a ngaihsun lo mi pawlkhat, eite lakah kuama phawk lohin hong lutsim uh a, amaute’ mawh gamtat ngamnate a seelna-un Pasian’ hehpihna thupha a lehlamin hei-in, eite in khat bek i neih i Mangpa le i Topa ahi Jesuh Khrih a nial uh hi. Hih bang mite’ gimthuak ding thu tanglai pekin Lai Siangtho in a gensa thu ahi hi.</row>
		<row book="66" chapter="2" verse="15" tag="">[15] Tua mah bangin Nikolas pawlte’ thuhilhna a um mi pawlkhat zong note lak mahah a om hi.</row>
		<row book="66" chapter="16" verse="14" tag="">[14] Tuate pen dawite’ kha hi a, nalamdang a bawl uh hi. A Vanglian Pasian’ Ni hong tun ciangin gal a do dingin leitung gam khempeuhah a om kumpite a kaikhawm dingin a kuankhia uh hi.</row>
		<row book="66" chapter="17" verse="13" tag="">[13] Hih mi sawmte in ngimna khat nei uh a, vangliatna le aana a neihteng uh a ganhing tungah a pia uh hi.</row>
		<row book="66" chapter="18" verse="2-4" tag="">[2] Amah nakpitakin kiko a, “A Lian Babylon khuapi kicim, kicim! Tu-in dawite’ kua suak khinta-in, kha gilote’ omna suak khinta a, a kihhuai, a muhdahhuai vasa namkim in omna-in neita uh hi. [3] Bang hang hiam cih leh ama hukna leenggahzu mi khempeuh dawnsak a, leitung kumpite tawh paktat a, ama hukna hangin leitung sumbawlte in a hauhlawh uh hi,” a ci hi. [4] Tua ciangin vantung panin aw dang khat ka za a, “Keima mite aw, a mawh gamtatna-ah kihel kha-in a gimthuakna thuakpih kha ding na hih manun hong paikhia un.</row>
		<row book="66" chapter="20" verse="9-10" tag="">[9] Leitung khempeuhah amaute pai uh a, Pasian’ mi siangtho omna mun le Pasian in a it khuapi umcih uh hi. Ahi zongin vantung panin meikuang hong paisukin amaute a kangtum hi. [10] Amaute a khem Satan pen ganhing le kamsang zuau pa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh ahi hi.</row>
		<row book="66" chapter="22" verse="15" tag="">[15] Ahi zongin a lampial mite, aisan mite, a paktat mite, mi thatte, milim biate, le zuaugen nuamsa-in zuau a gengen mite, khuapi pualamah a om uh hi.</row>
	</category>
	<category id="14">
		<row book="1" chapter="3" verse="1" tag="">[1] Tu-in gulpi pen, TOPA Pasian’ bawlsa gamlak ganhing dangte khempeuh sangin ngiansiam zaw hi. Amah in numei kiangah, “Pasian in, ‘Huan sung singgah khat peuhpeuh ne lo ding,’ hong ci ahi hiam?” ci hi.</row>
		<row book="1" chapter="3" verse="4-5" tag="">[4] Ahih hangin gulpi in numei kiangah, “Na si kei ding uh hi. [5] Bang hang hiam cih leh tua singgah na nek ciangun na mitte uh hong vak ding a, a pha le a sia thei-in, Pasian tawh na kibat ding lamtak uh Pasian in thei hi,” a ci hi.</row>
		<row book="1" chapter="3" verse="15" tag="">[15] Nang le numei kikal na suanlekhakte le ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi,” a ci hi.</row>
		<row book="2" chapter="7" verse="11-12" tag="">[11] Tua ciangin Faro in a mipilte le a aisan siamte a sam hi. Egypt mitphial siamte in zong amau’ siamna tawh tua bang teek mahin a bawl thei uh hi. [12] Bang hang hiam cih leh a milip in a ciangkhut uh khia suk ciat uh a, tuate gulpi vive a suak hi. Ahih hangin Aaron’ ciangkhut in amau’ ciangkhutte a valhtum hi.</row>
		<row book="3" chapter="19" verse="31" tag="">[31] “Vankahte le aisanna lamah kihei kei un. Amaute tawh a kininsak dingin amaute zong kei un; kei pen TOPA na Pasian uh ka hi hi.</row>
		<row book="9" chapter="16" verse="14" tag="">[14] Tu-in Saul’ tung panin TOPA’ kha paikhia a, TOPA in kha gilo sawlin tua kha gilo in amah gimsak hi.</row>
		<row book="13" chapter="21" verse="1" tag="">[1] Satan in Israel mite gimsak nuam ahih manin Israel mi phazah a sim dingin David hanthawn hi.</row>
		<row book="18" chapter="1" verse="6-7" tag="">[6] Ni khat ni-in TOPA’ omna-ah vantung mite hong pai uh a, tuate lakah Satan zong hong kihel hi. [7] TOPA in Satan kiangah, “Koi pana hong pai na hi hiam?” a ci hi. Satan in TOPA dawngin, “Leitung khempeuh a lu pan a taw dong vak kawikawi-in ka va phehlehna mun panin ka hong pai hi,” a ci hi.</row>
		<row book="18" chapter="1" verse="12" tag="">[12] Tua ciangin TOPA in Satan kiangah, “En in, ama neihsa khempeuh na khut sungah kong ap hi; ahi zongin amah taktak ahihleh na su kei ding hi,” a ci hi. Tua ciangin TOPA’ omna panin Satan a paikhia hi.</row>
		<row book="18" chapter="2" verse="4-7" tag="">[4] Tua ciangin Satan in TOPA dawngin, “Vun bek in vun mah leizo bek, ci-in paunak a om mah bangin mi khat in ama nuntakna a hutna-in a neih khempeuh pia ngam ding hi. [5] Tu-in na khut zan inla, ama sa le a guh suksak lecin nangma maitang mahah pel loin nang hong samsia ding hi,” a ci hi. [6] Tua ciangin TOPA in Satan kiangah, “En in, na khut sungah amah kong ap hi; ahi zongin amah sisak kei in,” a ci hi. [7] Tua ahih ciangin TOPA’ omna panin Satan paikhia a, Job a khetul pan a luzang dongin a kihhuai meima a veisak hi.</row>
		<row book="27" chapter="8" verse="25" tag="">[25] A lungsim daplan lua ahih manin zuauphuah siamna tawh a hih khempeuh a tangtun ding hi. Amah kiliansak lua-in theihkholh lohin mi tampi susia-in, a lianpen kumpite’ kumpipa nangawn a langpan’ ding hi. Ahih hangin mihing thahatna kizang loin amah a kisusia ding hi.</row>
		<row book="38" chapter="3" verse="1-2" tag="">[1] TOPA in maang hong musak a, TOPA’ vantungmi mai-ah siampi lianpen pa Joshua’ mawhna a zong dingin a kiangah Satan zong a om ka mu hi. [2] TOPA’ vantungmi in Satan kiangah, “Satan aw, TOPA in nang hong mawhsak hi. Jerusalem a it TOPA in nang hong mawhsak hi. Hih Joshua pen meikhuk sung panin a kiteenkhia singkhuah tawh kibang hi,” a ci hi.</row>
		<row book="40" chapter="4" verse="3" tag="">[3] Tua ciangin ama kiangah Dawimangpa hong pai a, “Pasian’ Tapa na hih takpi le hih suangte anlum a suah nadingin thu pia in,” a ci hi.</row>
		<row book="40" chapter="4" verse="6" tag="">[6] “Pasian’ Tapa taktak na hih le Lai Siangtho sungah, ‘Pasian in nang a hong kem dingin a vantung mite hong sawl ding hi. Na khete le suang a kitahkhak loh nadingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in,” a ci hi.</row>
		<row book="40" chapter="13" verse="19" tag="">[19] Mi pawlkhat in Pasian’ hong ukna tawh kisai a lungdamhuai thu za napi-in a thu theitel lo uh ahih manin Dawimangpa hong pai-in amau lungsim sunga a kivawh thu a lakkhiatsak hi. Hih bangte pen lolai lampi dung a tu khaicite tawh kibang hi.</row>
		<row book="40" chapter="16" verse="23" tag="">[23] Ahi zongin Jesuh kihei-in Peter kiangah, “Satan aw, ka nungah om in. Hih na ngaihsutnate Pasian’ ngaihsutna hi loin mihingte’ ngaihsutna ahih manin ka lam a hong khaktan ding a suak hi,” a ci hi.</row>
		<row book="41" chapter="4" verse="15" tag="">[15] Khat veivei lamdung a tu khaici bang a, mite in a thu za napi-in, a zakkhit phetun Satan hong pai-in amaute sunga a kivawh thute lakkhiatsak hi.</row>
		<row book="41" chapter="3" verse="22-26" tag="">[22] Jerusalem khua pan a hong pai Thukham hilh siate pawlkhat in, “Hih pa sungah Beelzebul lut hi. Dawimangpa in ama tungah dawi hawlkhiat theih nading vangliatna pia hi,” a ci uh hi. [23] Tua ahih ciangin Jesuh in ama kiangah mite samin thugentehna tawh thu hilh a, “Satan in Satan bangci hawlkhiat theih ding ahi hiam? [24] Gam khat peuhpeuh phelnih kisuahin kido le-uh tua gam kip lo ding hi. [25] Innkuan khat peuhpeuh phelnih kisuahin kido le-uh tua innkuan kipzo lo ding hi. [26] Satan le Satan kikhenin kido le-uh kipzo lo ding uh a, a bei ding uh hita uh hi.</row>
		<row book="42" chapter="10" verse="18-19" tag="">[18] Jesuh in amaute kiangah, “Vantung panin keekkia bangin Satan a kiatna ka mu hi. [19] Tu-in thei un. Gulpi le momaite na sikgawp nading uh le na galte uh na zawh nadingun note tungah vangliatna ka hong piazo a, amaute in note bangmah hong cih zo lo ding uh hi.</row>
		<row book="42" chapter="11" verse="18" tag="">[18] Tua mah bangin Satan ukna sunga om mite zong khatlekhat kido le-uh a ukna bangci kip ding ahi hiam? Kei pen, Beelzebul’ vangliatna tawh dawi hawlkhia hi, nong ci uh hi.</row>
		<row book="42" chapter="13" verse="16" tag="">[16] Tua mah bangin Satan in Abraham’ suante khat ahi hih numei pen kum sawm le giat sung hencip hi. Hih a kihencipna panin Sabbath ni-in hih numei khahkhiat ding kilawm hi lo ahi hiam?” a ci hi.</row>
		<row book="42" chapter="22" verse="31" tag="">[31] Tua ciangin Jesuh in, “Simon, Simon aw, lokho pa in buhhum a haih bangin note khempeuh hong ze-et nadingin Satan in thu a ngah khitna thu phawk in.</row>
		<row book="43" chapter="8" verse="44" tag="">[44] Note pen na pa uh Dawimangpa’ tate na hi uh a, na pa uh deihna bangin a gamta nuam na hi uh hi. A kipat a kipanin na pa uh mi that hi a, thuman gen ngei lo ahih manin thuman tawh kipawl thei lo hi. Amah pen zuauna khempeuh a pianna a zuaugen pa ahih manin zuau a gen ciangin ama ngeina hi lel hi.</row>
		<row book="43" chapter="10" verse="10" tag="">[10] Gutate pen a gu ding, a that ding, le a siasak ding bekin hong pai hi. Kei ka hih leh tuute a nungta maimai bek hi loin nuntakna cingtaak a neihtheih nadingun a hong pai ka hi hi.</row>
		<row book="43" chapter="12" verse="31" tag="">[31] Tu-in leitung thukhen ding hun hong tungta a, hih leitung a ukpa kilawnkhia ding hi.</row>
		<row book="43" chapter="13" verse="27" tag="">[27] Judas in tua an a nek khit phetin ama sungah Satan hong lutpah hi. Tua ahih manin Jesuh in ama kiangah, “Na hih ding peuhpeuh hihpak in,” a ci hi.</row>
		<row book="43" chapter="14" verse="30" tag="">[30] Tu-in hih leitung a ukpa hong tungta ahih manin note kiangah thu kong gen man nawn kei ding hi. Amah in keima tungah aana nei lo hi.</row>
		<row book="43" chapter="16" verse="11" tag="">[11] hih leitung a ukpa pen thukhenna a thuakkhin ahihna thu zong lak ding hi.</row>
		<row book="44" chapter="5" verse="3" tag="">[3] Peter in, “Ananias aw, bang hangin Satan’ thu-in gamta a, na lo zuak man sumte pawlkhat kem simin, Kha Siangtho khem na hi hiam?</row>
		<row book="44" chapter="26" verse="18" tag="">[18] Pasian’ teel mite’ omna mun a amau om nading mun sanah hong om theih nadingun keimah hong upna uh tawh a mawhna uh a kimaisak theihna dingin Satan’ khutsung panin Pasian’ khut sungah a heikhia ding le khuamial panin khuavak lamah hei-in a mit uh khua a musak ding pa na hi hi,’ a hong ci hi.</row>
		<row book="45" chapter="16" verse="20" tag="">[20] Tua hileh eite tungah nopsakna a hong pia thei Pasian in Satan tuancilin note’ khenuai mi hong hisak baih ding hi. I Topa Jesuh Khrih hong hehpihna thupha, note tungah om tahen.</row>
		<row book="46" chapter="5" verse="5" tag="">[5] Topa’ Ni hong tun ciangin tua bang mite’ kha in hotkhiatna a ngahtheih nadingin Satan in amau pumpi a gimsak dingin na piakhia ta un.</row>
		<row book="46" chapter="7" verse="5" tag="">[5] Thungetna-in hun na zattheih nadingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note’ pumpi’ deihna hangin Satan’ ze-etna sungah na pukkhak loh nadingun a ngeina bangin lupkhop ding kipan kik un.</row>
		<row book="47" chapter="2" verse="11" tag="">[11] Mawhna maisak kei lehang Satan in nuamtaksa-in eite tungah hong gualzo kha ding ahih manin mawhna a maisak ihi hi. Satan’ nasepna zia a thei lo ihi kei hi.</row>
		<row book="47" chapter="11" verse="13-15" tag="">[13] Amaute pen sawltak taktak hi loin, sawltak a kineihkhemte hi uh a, a nasepna uhah zong zuau-in, Khrih’ sawltak taktak a battheih nadingun a mel kiseel ahi uh hi. [14] Tua pen lamdangsak ding hi lo hi. Satan nangawn Pasian’ vantungmi tawh a kibangin kibawltawm thei hi. [15] Tua ahih manin Satan’ sawltakte pen thuman nasem bangin a kibawl manin lamdangsak ding hi lo hi. Hun bei ni ciangin amau gamtatna bangun thuak ngawn ding uh hi.</row>
		<row book="47" chapter="12" verse="7" tag="">[7] Ahi zongin hih a lamdang na tampite ka muhna hangin kisialin ka kisaktheih khak loh nadingin Satan’ sawltak bangin na a sem, keima pumpi sungah natna khat hong kipia ahih manin ka kisaktheih luat loh nadingin a hong kham hi.</row>
		<row book="49" chapter="4" verse="26-27" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un. [27] Dawimangpa in hong suksiat theih nading hun omsak kei un.</row>
		<row book="49" chapter="6" verse="10-12" tag="">[10] Tu a kipanin Topa tawh na kipawlna uh le ama vangliatna hangin na tha uh khauhsak ta un. [11] Dawimangpa’ hong hih nading khempeuh na dalzawh nadingun Pasian’ galvan namkim na zang un. [12] Eite’ do pen leitung mite hi lo a, vantung huihlakah a om ukna, aana a neite, hih leitung khuamial a uk a tuamtuamte ahi hi.</row>
		<row book="52" chapter="2" verse="18" tag="">[18] Note kiangah hong hawhkik nuam ka hih manun note kiangah hawhkik ding ka hanciam zelzel hangun kong pai ding uh Satan in hong khaktan hi.</row>
		<row book="52" chapter="3" verse="5" tag="">[5] Tua ahih manin ka thuakzawh nawn loh ciangin note’ upna zia a thei dingin Timoti ka hong sawl hi. Dawimangpa’ ze-etna in note hong puksakkha-in, kote’ nasepna a mawkna suakkha ding hi, ci-in ka lunghimawh uh hi.</row>
		<row book="53" chapter="2" verse="9-10" tag="">[9] Satan’ vangliatna tawh A Gilopa hong pai-in, lim le nalamdang a tuamtuamte hong bawl ding a, [10] gitloh khemna a nam tuamtuam zangin, siatna a thuak ding mite a khem ding hi. Tua bang mite in a suahtak nadingun thuman sang nuam lo, deih lo uh ahih manin siatna a tuak uh ahi hi.</row>
		<row book="54" chapter="1" verse="20" tag="">[20] Tua bang mite lakah Hymenaias le Alexander kihel uh a, Pasian gensiat nawn loh nading thu a phawktheih nadingun Satan’ khut sungah amaute ka ap hi.</row>
		<row book="54" chapter="5" verse="14-15" tag="">[14] Tua ahih manin, i langte’ hong gensiat nading a om loh nadingin, a khangno lai meigong numeite in pasal nei-in, ta nei-in, amau innkuansung ukin a om ding uh ka deihzaw hi. [15] Bang hang hiam cih leh meigong numei pawlkhat, Satan’ nung a zui dingin kipan khinta uh hi.</row>
		<row book="59" chapter="2" verse="19" tag="">[19] Pasian khat bek om hi, ci-in na um hi. Tua pen hoih mahmah hi. Dawite nangawn in zong tua bangin umin lau-in ling deldel uh hi.</row>
		<row book="59" chapter="4" verse="7" tag="">[7] Tua ahih manin Pasian’ thu na mang un. Dawimangpa na nial un. Nial le-uhcin no kiang panin taikhia ding hi.</row>
		<row book="60" chapter="5" verse="8" tag="">[8] Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi.</row>
		<row book="62" chapter="3" verse="8" tag="">[8] A kipat cil a kipanin Dawimangpa in mawhna bawl tawntung ahih manin mawhna a bawl mi khempeuhte zong Dawimangpa’ mi ahi hi. Hih Dawimangpa’ nasepna a beisak dingin Pasian’ Tapa a hong pai hi.</row>
		<row book="62" chapter="5" verse="19" tag="">[19] Leitung midang khempeuh Dawimangpa’ khut sungah a om ahi zongin eite pen Pasian’ mi ihihna thu i thei hi.</row>
		<row book="65" chapter="1" verse="9" tag="">[9] Vantung milian pa Mikhael nangawn tua bangin gamta ngam lo hi. Moses’ luanghawm kituhin Dawimangpa tawh a kitot laitakin Mikhael in Dawimangpa zahkona kammal zang ngam loin, “Topa in nang hong taii ta hen,” ci bek hi.</row>
		<row book="66" chapter="2" verse="9-10" tag="">[9] Na lungkhamnate uh le na zawnnate uh ka thei hi. A taktakin note a hau na hi uh hi. Jew mi hi lo napi-in Jew mi ka hi uh hi, ci-in note a hong gensiatnate uh ka thei hi. Tua bang mite pen Satan’ pawlte ahi uh hi. [10] Na thuak ding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hileh nuntakna lukhu ka hong pia ding hi.</row>
		<row book="66" chapter="2" verse="13" tag="">[13] Satan in a kumpi tokhom a phuhna munah a om na hih lamtak uh ka thei hi. Keima thu citakin teci a pang cinten Antipas, Satan’ omna munah a kithah hun laitak nangawnin kei na hong upna uh na khahsuah kei uh hi.</row>
		<row book="66" chapter="2" verse="24" tag="">[24] Ahi zongin Thiatira khua-a om note pawlkhat in tua numei’ thuhilhna hoih lote na zui kei uh a, mite in, ‘Satan’ thu thukpite hi,’ a cih thute na sukha kei uh hi. Note tungah vangik bangmah ka hong suan kei ding hi.</row>
		<row book="66" chapter="3" verse="9" tag="">[9] Jew mi hi lo napi-in Jew mi hi ung, ci-in zuau a gen Satan’ pawlte, note’ mai-ah hong paisakin na khephung uhah ka boksak ding a, note ka hong itna thu amaute ka theisak ding hi.</row>
		<row book="66" chapter="12" verse="3-4" tag="">[3] Tua ciangin lim lamdang adang khat mah vanah hong kilang leuleu hi. Gulpi san a lian mahmah khat om a, lutang sagih le ki sawm nei a, a lutang sagihte-ah lukhu mah nei ciat hi. [4] A mei tawh vanah a om aksi sehsawmsuah sehkhat vatkhia-in leilak a denna hi. A nau a suah phetin a ne pah dingin nausuak dingin a kithawi tua numei’ mai-ah a ding hi.</row>
		<row book="66" chapter="12" verse="7-10" tag="">[7] Tu-in vantungah galkidona hong om a, Mikhael le a vantung mite in gulpi le a vantung mite a do uh hi. [8] Ahi zongin tua gulpi guallel ahih manin tua gulpi le a vantung mite, vantungah ki-om sak nawn lo hi. [9] Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khem pa pen a vantung mite tawh leitungah kilawnsuk hi. [10] Tua ciangin vantungah nakpitakin awging khat ka za a, “Tu-in Pasian in hong honkhia khinta a, kumpi vangliatna a neihna hong lakkhia khinta a, ama Khrih in aana a neihna thu lakkhia khinta hi. Bang hang hiam cih leh a sun a zanin eite’ Pasian’ mai-ah dingin i sanggamte mawhsakna a gen tawntungpa, tu-in vantung panin kilawnkhia khinta hi.</row>
		<row book="66" chapter="20" verse="1-3" tag="">[1] Tua ciangin vantung panin vantungmi khat hong paisukin, kuahawm thukpi honna tawhtang le sikkhau khainiang golpi khat a tawi ka mu hi. [2] Amah in tanglai gulpi, Dawimangpa ahih kei leh Satan zong a kici pa manin kum tulkhat sung a hencip hi. [3] Tua ciangin kuahawm thukpi sungah khiasuk a, kum tulkhat a cin mateng minam tuamtuamte a khemtheih nawn loh nadingin a tawh kalhin a ciamteh hi. Kum tulkhat a cinkhit ciangin tawlkhat sung a kikhah ding ahi hi.</row>
		<row book="66" chapter="20" verse="7-10" tag="">[7] Kum tulkhat a cin ciangin a thongkiatna panin Satan kikhah ding a, [8] Gog le Magog a kici leitung gam khempeuhah a om minam khempeuh a khem dingin kuankhia ding hi. Satan in a galsimpih dingin tuipi gei-a sehnel zahin a tam mihonpi kaikhawm ding hi. [9] Leitung khempeuhah amaute pai uh a, Pasian’ mi siangtho omna mun le Pasian in a it khuapi umcih uh hi. Ahi zongin vantung panin meikuang hong paisukin amaute a kangtum hi. [10] Amaute a khem Satan pen ganhing le kamsang zuau pa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh ahi hi.</row>
	</category>
	<category id="15">
		<row book="1" chapter="3" verse="6" tag="">[6] Tua ahih ciangin singkung a hoihna, mi a pilsak dingin tua a gah a deihhuaina a muh ciangin, a singgah loin a ne hi. Amah in singgah kimkhat a pasal pia a, a pasal in zong a ne hi.</row>
		<row book="13" chapter="21" verse="1" tag="">[1] Satan in Israel mite gimsak nuam ahih manin Israel mi phazah a sim dingin David hanthawn hi.</row>
		<row book="18" chapter="41" verse="34" tag="">[34] Amah in a kihtakhuai ganhing a kihisak pente nangawn nuai-et lai a, amah pen gamsa khempeuh’ kumpi ahi hi,” a ci hi.</row>
		<row book="23" chapter="8" verse="20" tag="">[20] Tua ciangin note in, “ TOPA in note hong hilh thute ngai un. Aisante’ thu ngai kei un. Amaute’ hong gen thute a kimanna om lo hi,” ci-in dawng un.</row>
		<row book="23" chapter="14" verse="12" tag="">[12] “Nang Khuavak’ ta, Zingsol, Babylon kumpipa aw, vantung panin nang bangci kiat na hi hiam? Minamte a niam koihpa ahi nangmah leilak dongah hong bangci kiphukpai ahi hiam?</row>
		<row book="27" chapter="11" verse="36-39" tag="">[36] “Syria kumpipa a ut bangbangin a gamta ding hi. Amah in, pasian-te sangin ka lianzaw a, a Lianpen Pasian sangin zong ka thupizaw lai hi, ci-in a kisathei ding hi. Pasian in amah gim a piak mateng tua bangin a om ding hi. [37] Kumpipa in a pu a pate’ biak pasian le numeite in a it pasian a thusim kei ding hi. Pasian a kici peuhmah khat beek a thusim kei ding hi. Bang hang hiam cih leh tuate sangin amah a lianzaw-in a kingaihsun hi. [38] Tua pasian-te sangin kulhpi a dal pasian a thupisim zaw ding hi. Amah in kham, ngun, suangmanpha, le a thupi letsongte, a pu a pate’ biak ngei loh pasian kiangah a pia ding hi. [39] Amah in a kulhpi a ciang dingin pasian dang a biate a sawl ding hi. Amah in amah kumpi-in a sang mite minphatna, zaliatna pia-in, leitang nangawn letsongin a pia ding hi.</row>
		<row book="40" chapter="13" verse="19" tag="">[19] Mi pawlkhat in Pasian’ hong ukna tawh kisai a lungdamhuai thu za napi-in a thu theitel lo uh ahih manin Dawimangpa hong pai-in amau lungsim sunga a kivawh thu a lakkhiatsak hi. Hih bangte pen lolai lampi dung a tu khaicite tawh kibang hi.</row>
		<row book="40" chapter="13" verse="38-39" tag="">[38] Lolai pen leitung hi a, taangci hoih i cih pen Pasian’ ukna sungah a om mite ahi uh hi. Tahumte pen Gilopa tawh a kipawl mite hi a, [39] tahum tang a vawh gal pa pen Dawimangpa ahi hi. Anlak hun pen leitung bei nading hun hi a, anla nasemte pen vantung mite ahi hi.</row>
		<row book="40" chapter="25" verse="41" tag="">[41] “Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa le a nungzuite a dingin a kibawl meikuang tawntung sungah pai un.</row>
		<row book="42" chapter="11" verse="18" tag="">[18] Tua mah bangin Satan ukna sunga om mite zong khatlekhat kido le-uh a ukna bangci kip ding ahi hiam? Kei pen, Beelzebul’ vangliatna tawh dawi hawlkhia hi, nong ci uh hi.</row>
		<row book="42" chapter="13" verse="16" tag="">[16] Tua mah bangin Satan in Abraham’ suante khat ahi hih numei pen kum sawm le giat sung hencip hi. Hih a kihencipna panin Sabbath ni-in hih numei khahkhiat ding kilawm hi lo ahi hiam?” a ci hi.</row>
		<row book="43" chapter="6" verse="70" tag="">[70] Tua ciangin Jesuh in, “Note na sawm le nih mahun ka hong teel hinapi-in khat pen dawi na suakmawk uh hi,” a ci hi.</row>
		<row book="43" chapter="8" verse="41" tag="">[41] Note pen na pa uh gamtat bangin a gamta na hi uh hi,” a ci hi. Tua ciangin amaute in, “Kote pen zawlta ka hi kei uh a, ka Pa uh Pasian ahi hi,” a cih uh ciangin</row>
		<row book="43" chapter="8" verse="44" tag="">[44] Note pen na pa uh Dawimangpa’ tate na hi uh a, na pa uh deihna bangin a gamta nuam na hi uh hi. A kipat a kipanin na pa uh mi that hi a, thuman gen ngei lo ahih manin thuman tawh kipawl thei lo hi. Amah pen zuauna khempeuh a pianna a zuaugen pa ahih manin zuau a gen ciangin ama ngeina hi lel hi.</row>
		<row book="43" chapter="13" verse="2" tag="">[2] Jesuh le a nungzuite nitak an ne-in a tukhawm uh hi. Tua hun laitakin dawimangpa in Simon Iskariot’ tapa Judas’ lungsim sungah Jesuh lehhek nading ngaihsutna koih khinzo hi.</row>
		<row book="44" chapter="5" verse="3" tag="">[3] Peter in, “Ananias aw, bang hangin Satan’ thu-in gamta a, na lo zuak man sumte pawlkhat kem simin, Kha Siangtho khem na hi hiam?</row>
		<row book="44" chapter="10" verse="38" tag="">[38] Nazareth khuami Jesuh tungah Pasian in Kha Siangtho le vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.</row>
		<row book="44" chapter="13" verse="10" tag="">[10] “Dawimangpa tawh a kibang mipa aw, thuhoih khempeuh nialin, gitlohna ngian tuamtuam na nei a, Topa’ thuman pen zuau suahsak ding na hanciam tawntung hi.</row>
		<row book="44" chapter="26" verse="18" tag="">[18] Pasian’ teel mite’ omna mun a amau om nading mun sanah hong om theih nadingun keimah hong upna uh tawh a mawhna uh a kimaisak theihna dingin Satan’ khutsung panin Pasian’ khut sungah a heikhia ding le khuamial panin khuavak lamah hei-in a mit uh khua a musak ding pa na hi hi,’ a hong ci hi.</row>
		<row book="45" chapter="6" verse="6" tag="">[6] Mawhna khutnuai-ah eite i om nawn loh nadingin mawhnopna lungsim i neihnateng i sucip a, singlamteh tungah Khrih a sih laitak mahin i ngeina luiteng a sisak khawm ihihna thu i thei hi.</row>
		<row book="45" chapter="6" verse="16" tag="">[16] Mi khatpeuh’ thu a mang dingin ama khut sungah na kipiak uh ciangin a thu na mante uh’ sila na hi uh hi. Mawhna na bawl uhleh sihna a thuak ding na hi uh a, thumangin na om uhleh Pasian tawh pawlkhat a suak ding na hi uh hi.</row>
		<row book="47" chapter="2" verse="11" tag="">[11] Mawhna maisak kei lehang Satan in nuamtaksa-in eite tungah hong gualzo kha ding ahih manin mawhna a maisak ihi hi. Satan’ nasepna zia a thei lo ihi kei hi.</row>
		<row book="47" chapter="4" verse="4" tag="">[4] Tua bang mite pen hih leitung pasian gilote in a lungsim mit uh tawsak ahih manin um lo uh a, Pasian tawh a kibang teekteek Khrih minthanna hangin amaute tungah a hong taang lungdamna thu khuavak mu thei lo uh hi.</row>
		<row book="47" chapter="11" verse="3" tag="">[3] Ahi zongin gulpi in ama zuau ngian tawh Eve a khemzawh bangin na lungsim uh kihei-in Khrih tungah na kipiaknate uh na nusiatkhak ding uh ka lunghimawh hi.</row>
		<row book="49" chapter="2" verse="1-3" tag="">[1] A beisa hunah na thuman lohna uh le na mawhna uh hangin kha thu tawh kisai-ah a si na hi uh hi. [2] Tuahun lai-in leitung gitloh gamtatnate na zui uh a, Pasian thu a um lo mite sungah tu laitakin na a sem, huihlak a ukte’ thu na mang uh hi. [3] A taktakin eite khempeuh zong amaute mah i bang ngei a, i pianpih lungsim zui-in nungta-in, i pumpi le i lungsim deihna bangin i gamta hi. Tua ahih manin eite khempeuh zong Pasian’ hehna hangin gim a thuak dingte ihi hi.</row>
		<row book="52" chapter="3" verse="5" tag="">[5] Tua ahih manin ka thuakzawh nawn loh ciangin note’ upna zia a thei dingin Timoti ka hong sawl hi. Dawimangpa’ ze-etna in note hong puksakkha-in, kote’ nasepna a mawkna suakkha ding hi, ci-in ka lunghimawh uh hi.</row>
		<row book="53" chapter="2" verse="3" tag="">[3] Ahi zongin kuama khemsa-in ta kei un. Bang hang hiam cih leh nakpitakin Pasian langpanna lianpi le hell khuksung a tung ding ahi A Gilopa hong kilat matengin tua Ni hong tung lo ding hi.</row>
		<row book="54" chapter="5" verse="14-15" tag="">[14] Tua ahih manin, i langte’ hong gensiat nading a om loh nadingin, a khangno lai meigong numeite in pasal nei-in, ta nei-in, amau innkuansung ukin a om ding uh ka deihzaw hi. [15] Bang hang hiam cih leh meigong numei pawlkhat, Satan’ nung a zui dingin kipan khinta uh hi.</row>
		<row book="55" chapter="2" verse="26" tag="">[26] Dawimangpa in ama deihna bangin a gamta dingin a mat khit hangin ama thang panin amaute suakta khathei ding uh hi.</row>
		<row book="59" chapter="1" verse="14-15" tag="">[14] Mi khatpeuh in ama deihna zui-in a gamtat ciangin mawhna a piangsak ahi hi. [15] Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.</row>
		<row book="61" chapter="2" verse="1" tag="">[1] Mite lakah kamsang man lo a omngei mah bangin note lakah sia man lo hong om ding hi. Siatna a piangsak thei thuhilhna a man lo hong lutpih simin, amaute mahmah a tankhia Topa nangawn nial ding uh hi. Tua ahih manin thakhat thu-in siatna thuaklawh ding uh hi.</row>
		<row book="62" chapter="3" verse="8-12" tag="">[8] A kipat cil a kipanin Dawimangpa in mawhna bawl tawntung ahih manin mawhna a bawl mi khempeuhte zong Dawimangpa’ mi ahi hi. Hih Dawimangpa’ nasepna a beisak dingin Pasian’ Tapa a hong pai hi. [9] Pasian’ tate in mawhna bawlbawl lo uh hi. Pasian’ tate hi a, Pasian’ lungsim paii uh ahih manin mawhna zong bawl nuam lo uh hi. [10] Hih pen Pasian tate le Dawimangpa’ tate a kilamdanna ahi hi. A manin gamta loin, a Khristian mipihte a it lo mi peuhmah, Pasian’ tate hi lo uh hi. [11] A kipat cil a kipanin na zak tawntung uh thu pen khatlekhat i ki-it nading thu ahi hi. [12] Dawimangpa’ mi ahi, a naupa mahmah a that Kain bang kei ni. Kain a gamtatna man lo a, a naupa’ gamtatna man ahih manin Kain in a naupa a that ahi hi.</row>
		<row book="62" chapter="4" verse="4" tag="">[4] Ka it tate aw, note, Pasian’ mite na hi uh a, tua bang kamsang kineihkhemte a zokhin na hi uh hi. Bang hang hiam cih leh leitung mite a panpih dawimangpa sangin note hong ompih Pasian vanglian zaw hi.</row>
		<row book="62" chapter="5" verse="19" tag="">[19] Leitung midang khempeuh Dawimangpa’ khut sungah a om ahi zongin eite pen Pasian’ mi ihihna thu i thei hi.</row>
		<row book="66" chapter="3" verse="9-10" tag="">[9] Jew mi hi lo napi-in Jew mi hi ung, ci-in zuau a gen Satan’ pawlte, note’ mai-ah hong paisakin na khephung uhah ka boksak ding a, note ka hong itna thu amaute ka theisak ding hi. [10] Note in lungduai takin na thuak nading uh ka hong thupiakna zui na hih manun leitung a a om mi khempeuh ze-et nadingin leitung bupah a hong tung ding lungkhamna panin kei zong note ka hong suaktasak ding hi.</row>
		<row book="66" chapter="12" verse="12" tag="">[12] Tua ahih manin vantungte le tuate sungah a teng mi khempeuh aw, lungdam un! Ahi zongin vantung panin Dawimangpa hong kilawnkhia suk a, hun tomno bek a neilai ahihlam thei ahih manin leitung le tui tungah a omte a dingin lauhuai mahmah ding hi,” hong ci hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
	</category>
	<category id="16">
		<row book="1" chapter="1" verse="26-27" tag="">[26] Tua ciangin Pasian in, “Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, le leitung a a bokvakte khempeuh tungah ukna neisak ni,” a ci hi. [27] Tua ahih ciangin Pasian in ama lim bangin mihing piangsakin, Pasian’ lim bangin amah a piangsak hi. Amah in pasal le numei a piangsak hi.</row>
		<row book="1" chapter="12" verse="11-12" tag="">[11] Egypt gam a tum ding ciangin amah in a zi Sarai’ kiangah, “Nang pen nupi melhoih khat na hihna ka thei hi. [12] Egypt mite in nang hong muh ciangin amaute in, ‘Hih nu ama zi hi,’ ci ding uh hi. Tua ciangin amaute in kei hong that ding uh a, ahi zongin amaute in nang hong nungtasak ding uh hi.</row>
		<row book="1" chapter="25" verse="23" tag="">[23] TOPA in ama kiangah, “Na gil sungah mi nam nih om a, nang’ sung pan a suak mihing nihte kikhen ding hi. Khat pen a khat sangin hat zaw ding a, a uzaw in a nauzaw’ na sem ding hi,” a ci hi.</row>
		<row book="1" chapter="25" verse="28" tag="">[28] Isaac in Esau’ sa matsa nene ahih manin Esau mah itzaw a, ahi zongin Rebekah in Jakob itzaw hi.</row>
		<row book="1" chapter="27" verse="6-10" tag="">[6] Rebekah in a tapa Jakob kiangah, “Na sanggampa Esau’ tungah na pa’ thugen ka za a, [7] ‘Ka sih ma-in TOPA’ mai-ah nang thupha kong piak theih nadingin ka nek dingin na sa matsa hong paipih inla, kei a dingin an lim hong bawl in,’ ci hi. [8] Tua ahih ciangin tu-in ka ta aw, kong thupiak bangin gamta in. [9] Ama duh bangin na pa a dingin an lim ka bawl theih nadingin keelhon lakah va pai inla keelno a hoih nih hong paipih in. [10] Na pa in a sih ma-in nang thupha hong piak theih nadingin a nek dingin na pa kiangah na va paipih ding hi,” a ci hi.</row>
		<row book="1" chapter="37" verse="3-4" tag="">[3] Tu-in Israel in a ta dangte khat peuhpeuh sangin Josef itzaw hi. Bang hang hiam cih leh a teek khitin a neih a tapa ahi hi. Amah in ama a dingin puantualpi bansau khat a bawlsak hi. [4] Ahih hangin a pa un a sanggamte khempeuh sangin amah a itzawkna a sanggamte in a muh uh ciangin, amaute in Josef mudah uh a, nuamtakin amah hopih thei lo uh hi.</row>
		<row book="1" chapter="44" verse="20" tag="">[20] Kote in ka topa uh kiangah, ‘Kote in a teek pa khat le a teek zawhin a neih sanggam pasal moilai khat ka nei uh hi. Ama sanggampa si a, a nu’ tate sung pan amah bek omlai hi. A pa in amah it mahmah hi,’ kong ci uh hi.</row>
		<row book="2" chapter="1" verse="9-10" tag="">[9] Amah in a mipihte kiangah, “En un, Israel mite eite a dingin tam lua-in thahat lua uh hi. [10] Amaute hong tam kha ding uh ahih manin ngaihsut siamna tawh amaute hih ni. Eite tungah gal hong om leh amaute in i galte pawlin eite hong do-in hih gam panin taikhia kha ding uh hi,” a ci hi.</row>
		<row book="2" chapter="22" verse="21" tag="">[21] “Khualmi khatpeuh na bawlsia kei ding uh a, na nengniam kei ding uh hi. Bang hang hiam cih leh note zong Egypt leitangah khual mite na hi ngei uh hi.</row>
		<row book="2" chapter="23" verse="3" tag="">[3] Ama thu neihna-ah mizawng pa na langneih kei ding uh hi.</row>
		<row book="3" chapter="19" verse="14-15" tag="">[14] Note in bilngongte phuisam loin, mittawte’ mai-ah a puk theih nading na na koih kei ding uh a, note in na Pasian uh na zahtak ding uh hi; kei pen TOPA ka hi hi. [15] “Note in thukhenna-ah thu a tang loin na khen kei ding uh hi. Mizawngte langgen loin, a liante’ thu zui loin, thumanna tawh na vengte uh thu na khen ding uh hi.</row>
		<row book="3" chapter="19" verse="33-34" tag="">[33] “Na gam sung uhah note lakah khualmi khat hong peem leh, ama tungah a man loin na gamta kei ding uh hi. [34] Note lakah a hong peem khualmite tualsung mi mah bangin na ngaihsun ding uh a, nomau mah bangin amaute na it ding uh hi; bang hang hiam cih leh note pen Egypt gam sungah khualmi na hi ngei uh hi; kei pen TOPA na Pasian uh ka hi hi.</row>
		<row book="3" chapter="25" verse="39" tag="">[39] “Na gei-a om na sanggampa zawngin, nangma tungah amahmah hong kizuak leh, sila bangin na na semsak kei ding hi.</row>
		<row book="4" chapter="12" verse="1-2" tag="">[1] Moses in Kush numei khat tenpih ahih manin, ama tenpih Kush numei’ hangin Miriam le Aaron in amah gensia-in, [2] “ TOPA in Moses’ tung bek tawnin thu gen ahi hiam? Eite’ tung zong tawnin hong gen hi lo ahi hiam?” a ci uh hi. TOPA in tua thu a za hi.</row>
		<row book="5" chapter="1" verse="16-17" tag="">[16] “Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat le a sanggampa ahi a, amah tawh a om khualmipa tawh ahi zongin thu a mantakin khen un. [17] Thukhenna-ah angvan na nei kei ding uh hi. A neu le a liante a kibangin a thu na ngai ding uh a, maitang zahtak tuam na nei kei ding uh hi. Bang hang hiam cih leh thukhenna pen Pasian-a’ ahi hi. Note a dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.</row>
		<row book="5" chapter="16" verse="19" tag="">[19] Thutang na heikhia kei ding uh a, angvan tuam na nei kei ding uh hi. Sumgolh in mipilte’ mit tawsakin thumante’ thu heikhia ahih manin sumgolh na la kei ding uh hi.</row>
		<row book="5" chapter="21" verse="15-16" tag="">[15] “Mi khat in zi nih nei a, khat itin a khat mudah a, a it leh a muhdah a zi tegel in ta nei tuakin, tapa a neih cil pen a muhdah nu tawh a neih ahihleh, [16] a tapate tungah gamhluah dingin ama neihsa a hawm ciangin, a muhdah nu’ tapa cil sangin deihzawkna hangin a it nu’ tapa pen a ta cil-in bawl thei lo ding hi.</row>
		<row book="5" chapter="24" verse="7" tag="">[7] “Mi khat in Israel mi a sanggamte khat gu-in, amah in sila bangin a bawl ahi a, a zuak ahi zongin a kimuh leh, tua guta pa kithat ding hi. Tua bangin note’ lak panin siatna na siangsak ding uh hi.</row>
		<row book="9" chapter="1" verse="5-6" tag="">[5] Amah in Hannah a it hangin TOPA in amah ta neisak lo ahih manin Hannah tungah tanh khat bek a pia hi. [6] TOPA in amah ta neisak lo ahih manin amah a el a zipih in amah nakpitakin phin zel, hehsak zel hi.</row>
		<row book="9" chapter="10" verse="27" tag="">[27] Ahih hangin bangmah a man lo mi pawlkhat in, “Hih mipa in eite hong bangci hotkhiat zawh ding ahi hiam?” a ci uh hi. Amaute in amah simmawhin ama kiangah letsong puak lo uh hi. Ahih hangin amah in tua mite bangmah cih lo hi.</row>
		<row book="9" chapter="18" verse="8-9" tag="">[8] Saul heh mahmah a, hih thugenna in amah lungkim lo sak hi. Amah in, “Amaute in David tungah a tul sawmin pia-in, kei tungah a tulin hong pia bek uh hi. Kumpi min puak cih simloh bang dang nei nawn ka hi hiam?” a ci hi. [9] Tua ni a kipan Saul in David encik hi.</row>
		<row book="9" chapter="25" verse="10-11" tag="">[10] Tua ciangin Nabal in David’ nasemte dawngin, “David kua ahi hiam? Jessi’ tapa kua ahi hiam? Tulai-in a tote kiang panin a taikhia nasem tampi om hi. [11] Ka anlum le ka tui le ka gan mul meette a dingin ka gawh ka sate la-in koilai panin hong pai cih ka theih loh mite tungah pia ding ka hi hiam?” a ci hi.</row>
		<row book="14" chapter="19" verse="6-7" tag="">[6] thukhente tungah, “Note in mi a’ ding hi loin TOPA a dingin a khen na hih manun na hih dingte uh limtakin ngaihsun un; thukhenna na piak laitakun note kiangah amah hong om hi. [7] Tu-in note in TOPA zahtak unla, na hihnate uhah kingaihsun un. Bang hang hiam cih leh TOPA i Pasian in thuman heikhiatna, mi deidanna, le sumgolh laknate deih lo hi,” a ci hi.</row>
		<row book="16" chapter="13" verse="3" tag="">[3] Mite in hih thukham a zak uh ciangin Israel mite lak panin gamdang suan peuhmah khenkhia uh hi.</row>
		<row book="18" chapter="9" verse="16" tag="">[16] Thukhen zumah amah samin hong pai hita mah leh zong ka thumna hong ngai dingin ka um tuan kei hi.</row>
		<row book="18" chapter="10" verse="15-17" tag="">[15] Ka khialh phetin gim nong pia pah a, ka gamtat hoih ciangin zong nong pakta tuan kei hi. Mindaina le maizumna tawh kei ka kidim hi. [16] Mavanna khatpeuh neisun leng zong, humpinelkai bangin ka siatna ding na zong a, kei’ gimtheih nadingin nalamdang tuamtuam nangawn na bawl liang hi. [17] Kei a hong langpang dingin teci na nei tawntung a, keima tungah na hehna hong khang semsem a, kei nong sukna ding thuthak na mu tawntung hi.</row>
		<row book="18" chapter="34" verse="19" tag="">[19] Pasian pen mi khempeuh a hong piangsak pa hi a, amah in uliante panpih tuan nei lo a, mizawngte sangin mihaute thupi ngaihsutzaw tuan lo hi.</row>
		<row book="19" chapter="82" verse="2" tag="">[2] “Note in bang tanvei a man loin thu khenin, migilote tungah angvanna zang ding na hi uh hiam?</row>
		<row book="20" chapter="22" verse="2" tag="">[2] A hau a zawng a kilamdanna om lo a, a nih tuakun TOPA’ bawlsa ahi uh hi.</row>
		<row book="20" chapter="24" verse="23-25" tag="">[23] Mipil dangte in zong hih bangin thu gen uh hi: Mi lang muhin thukhenna hoih lo hi. [24] Mimawh kimlai a diksak thukhen pa leitung a mi khempeuh in mudahin phuisam ding hi. [25] A mawh mi gim a pia thukhen pa ahihleh thupha kipia-in daupai ding hi.</row>
		<row book="20" chapter="28" verse="21" tag="">[21] Mi langbawlna hoih lo a, ahi zongin letsong neucik khat hangin thukhente gamta khial thei zel hi.</row>
		<row book="20" chapter="29" verse="13" tag="">[13] Mizawng pa le mi bawlsia pa a kibatna uh khat om hi. TOPA in a nih tuakun mittang guan hi.</row>
		<row book="22" chapter="1" verse="6" tag="">[6] Ka vom manin hong en neu kei un. Nisa ka thuakna hang ahi hi. Ka ute in kei hong gawtbawl uh a, lo hong kuansaksak uh a, ka pumpi ka don man kei hi.</row>
		<row book="23" chapter="1" verse="17" tag="">[17] Gamtat hoih ding kisin un. Thumanin gamta unla, kinetniamna kheel un. Pa nei lote hu unla, meigong numei panpih un,” ci hi.</row>
		<row book="23" chapter="56" verse="7" tag="">[7] ka mual siangtho-ah paipihin keima thungetna inn sungah ka lungdamsak ding a, amaute’ meihal biakna le a biakpiaknate uh ka biakna tau tungah kisang ding hi. Bang hang hiam cih leh ka inn pen mi khempeuh a dingin thungetna inn kici ding hi.</row>
		<row book="23" chapter="65" verse="5" tag="">[5] “Note kiang panin kote hong kituamkoih ahih manin kihemkhia unla, ko kiangah hong pai kei un,” ci-in midangte tungah a gen mite - hih bang mite khempeuh a sang dingin a beisa hun sungah ka kiging tawntung hi. Hih bang mite ka thuakzo nawn kei hi. Amaute tungah ka hehna pen a mit ngei lo meikuang tawh kibang hi.</row>
		<row book="27" chapter="3" verse="8" tag="">[8] Tua ciangin Babylon mite pawlkhat pai-in Jew mite a heksim uh hi.</row>
		<row book="27" chapter="6" verse="3" tag="">[3] Gam ukpi dangte le vaihawmpi dangte sangin Daniel nasep siamzaw diak se hi. Tua bangin siamzaw diak se ahih manin kumpipa in gam buppi ukin koih ding a ngaihsun hi.</row>
		<row book="33" chapter="6" verse="8" tag="">[8] Mun khempeuhah a om no mihingte aw, TOPA in a hoih nate hong gen khinzo hi. TOPA in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian’ thu man’ ding ahi hi.</row>
		<row book="38" chapter="7" verse="9-10" tag="">[9] “Note in thu a tangin khenin, khatlekhat tungah itna le hehpihna kilakin, [10] note lakah a om meigong, tagah, gamdang mite, ahih kei leh mizawngte gim pia loin, khatlekhat kiliatsakna ding na ngaihsut lohna ding uh thu ka hong piazo hi,” a ci hi.</row>
		<row book="39" chapter="2" verse="9" tag="">[9] Tua ahih manin, note in ka thuhilhna zui loin, keima thu na hilh uh ciangin zong a kibangin hilh loin mi na deidan mah uh bangin, kei zong mi khempeuh mai-ah simmawhna le niamkhiatna kong ngahsak ding hi,” a ci hi.</row>
		<row book="40" chapter="5" verse="47" tag="">[47] Na lawmte bek uh hopihin thupha na piak uhleh mi mawkmawkte sangin na hoihzawkna uh bang om ahi hiam? Gentail mite nangawn in tua bang ciang lel hih thei uh hi.</row>
		<row book="40" chapter="7" verse="2-5" tag="">[2] Bang hang hiam cih leh midangte’ thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. [3] Bang hangin na lawmte’ mit sunga ninthem tang muhsak thei napi-in nangma mit sunga singluang tang phawk thei lo na hi hiam? [4] Nangma mit sungah singluang a tang kimlai, bangci-in na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam? [5] No a kineihkhem mite aw, note’ mit sunga singluang tang lakhia masa le-uhcin, na lawmte uh mit sunga ninthem tang na lakkhiat theihna dingun hoihtakin khua na mu thei pan ding uh hi.</row>
		<row book="40" chapter="7" verse="12" tag="">[12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="40" chapter="10" verse="5-6" tag="">[5] Jesuh in hih mi sawm le nihte sawl a, “Gentail mite gam sung ahi a, Samaria mite khua sungah ahi zongin lut kei un. [6] Tuu bangin a mangthang Israel mite lakah va paizaw un.</row>
		<row book="40" chapter="15" verse="22-24" tag="">[22] Tua gamah a teng Kanaan nupi khat hong pai-in hong kiko a, “David’ suan, Topa aw, kei hong hehpih in. Ka tanu in dawi vei a, nasia mahmah hi,” ci-in a hong thum hi. [23] Ahi zongin Jesuh in kam khat beek paupih lo hi. Tua ciangin a nungzuite in Jesuh kiangah, “Hih nupi i nung zui-in kikoko ahih manin a ciah nadingin sawl in,” ci-in a thum uh hi. [24] Jesuh in, “Tuu bangin a mangthang Israel mite lak bekah kei hong kisawl hi,” ci-in a dawng hi.</row>
		<row book="40" chapter="21" verse="32" tag="">[32] Bang hang hiam cih leh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte le numei paktatte in a um uh hi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uh hi.</row>
		<row book="40" chapter="23" verse="6-8" tag="">[6] Pawi sungah a om uh ciangin uliante’ tutna dinga a kibawl munah tunuam se uh a, kikhopna inn sungah zong uliante tutna tutphah nuampente tungah a tunuam diak uh hi. [7] Mihon lakah mite in hopihin, ‘Sia aw,’ a cih ding uh a ut uh hi. [8] Ahi zongin note pen, ‘Sia,’ na kicih ding uh hi lo hi. Sia khat bek na nei uh a, no adangte khempeuh unau khat na hi uh hi.</row>
		<row book="40" chapter="23" verse="14" tag="">[14] “Mihoih a kineihkhem, no Thukham hilh siate le Farisi mite in gimna na thuak ding uh hi. Meigong numeite tungah nuamtak sa-in a neihsa teng uh laksakin na zangmang uh a, mite in mihoih hong saktheih nading na deihna-un thu saupipi na ngen uh hi. Hih bangin na gamtatna uh hangin na gim thuak ding uh nasiazaw kan lai ding hi.</row>
		<row book="41" chapter="6" verse="2-3" tag="">[2] A Sabbath ni ciangin kikhopna inn-ah thu a hilh hi. Ama thuhilh a za mi tampite in lamdangsa-in, “Hih pa in hih thute koi panin a ngah ahi hiam? Hih pa tungah a kipia pilna a bang pilna ahi hiam? Bangci-in nalamdang hici bawltheih ahi hiam? [3] Amah khutsiampa hilel a, Mary’ tapa hi lo ahi hiam? James, Josef, Judas, le Simon-te’ u hi lo ahi hiam? A nau numeite zong hih lai mah a om hi lo ahi uh hiam?” a ci uh hi. Tua hi a, amah sangzo lo uh hi.</row>
		<row book="42" chapter="6" verse="32-34" tag="">[32] “No hong itte bek it le-uhcin bang hangin thupha ngah ding na hi uh hiam? Mawhnei mite nangawn in amau a itte a it uh hi. [33] No tungah a hoihin a hong gamtate tung bekah a hoihin gamta le-uh cin bang hangin thupha ngah ding na hi uh hiam? Mawhneite nangawn tua bangmahin gamta uh hi. [34] Ngahkik ding na lametna uh mite tung bekah leitawi na piak uhleh bang hangin thupha ngah ding na hi uh hiam? Mawhneite nangawn in zong a piakzah mah uh a ngahkik dingin khatlekhat kileitawi uh hi.</row>
		<row book="42" chapter="11" verse="18" tag="">[18] Tua mah bangin Satan ukna sunga om mite zong khatlekhat kido le-uh a ukna bangci kip ding ahi hiam? Kei pen, Beelzebul’ vangliatna tawh dawi hawlkhia hi, nong ci uh hi.</row>
		<row book="42" chapter="16" verse="31" tag="">[31] Ahi zongin Abraham in, ‘Amaute in Moses le kamsangte’ thu a mannop kei uhleh, mi khat hong hingkikin amaute kiangah a va gen hangin umsakzo tuan lo ding hi,’ ci-in a dawng hi,” a ci hi.</row>
		<row book="42" chapter="18" verse="11" tag="">[11] Farisi mipa dingin thu ngen a, ‘Pasian aw, kei pen midangte bangin a huaiham, a thuman lo, numei tungah a mawh mi ka hi kei hi; hua lai-a siahdongpa bang hi lo ka hih manin nangma tungah ka nuamna kong pulak hi.</row>
		<row book="42" chapter="22" verse="26-27" tag="">[26] Ahi zongin note lakah tua bang hi lo ding hi; a lianpen pa a neupen bangin om ding a, a makai pen pa a nungzui nunungpen bangin om ding hi. [27] Anne dingin sabuai-ah a tupa le an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.</row>
		<row book="43" chapter="4" verse="9" tag="">[9] Jew mite in buah tang uh a, Samaria mite’ na zatte zanglo uh ahih manin, Samaria numei in Jesuh kiangah, “Bang hangin nang Jew mi in kei Samaria numei kiangah tui hong ngen na hi hiam?” a ci hi.</row>
		<row book="43" chapter="7" verse="24" tag="">[24] A tungthama kimu nate siksanin thu khen kei unla, thu taktak siksanin thu khenzaw un,” a ci hi.</row>
		<row book="43" chapter="7" verse="41" tag="">[41] pawlkhat in, “Hih pa, Khrih ahi hi,” a ci uh hi. Ahi zongin pawlkhat in, “Galilee gam panin Khrih hong piang ding ahi hiam?</row>
		<row book="43" chapter="7" verse="52" tag="">[52] Tua ciangin amaute in, “Nang zong Galilee gammi na hi hiam? Lai Siangtho sung sim lecin Galilee gam sung panin kamsang khat beek a pian’ ngei lohna thu na thei ding hi,” a ci uh hi.</row>
		<row book="43" chapter="13" verse="12-17" tag="">[12] Jesuh in amaute’ khe a silsak khit ciangin a puan silhkik a, annek sabuai-ah a tutnasa mun hong zuanin, “Tu-a note tungah ka hong gamtatna thu na thei uh hiam? [13] Note in kei pen Siapa, le Topa, na hong ci uh hi. Na hong cih uh mah bangin a man ka hi hi. [14] Note’ Topa le Siapa in na khe uh hong silsak ka hih leh note khatlekhat na kisilsak kan ding uh kilawm hi. [15] Note tungah ka hong gamtat bangin note na gamtat theih nadingun a lim a hong lak ka hi hi. [16] A mantakin ci lehang, sila pen a topa sangin lianzaw ngei lo a, a kisawlpa zong a sawl pa sangin lianzaw ngei lo hi. [17] Hih thu thei-in na zuih uhleh na lung uh nuam mahmah ding hi.</row>
		<row book="43" chapter="13" verse="34" tag="">[34] Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un.</row>
		<row book="43" chapter="17" verse="21" tag="">[21] Pa aw, amaute khempeuh pumkhat a suahtheih nadingun ka hong ngetsak hi. Nangmah in kei na hong sawlna thu leitung mite in a uptheih nadingun ei tegel pawlkhat ihih mah bangin amaute zong eite tawh pawlkhat hong hi tahen.</row>
		<row book="44" chapter="6" verse="1" tag="">[1] Tua khit ciangin thu um mi hong tam tektek a, Jew mite le Grik pau a zang Jew mite kikalah kiphunsanna thu hong om hi. Grik pau a zang Jew mite in, “Annek tuidawn, sumlepai hawmna-ah ka meigong numeite uh hong kipiaksak lo hi,” ci-in lungkim lo uh hi.</row>
		<row book="44" chapter="7" verse="52" tag="">[52] I pu i pate in kamsang a bawlsiat loh khat beek om lo hi. Pasian’ deihna bangin a gamta a Nasempa a hong pai nading thu a genkhol Pasian’ kamtaite na that uh a, tu-in note in tua nasempa lehhekin na that leuleu uh hi.</row>
		<row book="44" chapter="10" verse="26-28" tag="">[26] Ahi zongin Peter in amah kaito a, “Ding in; kei zong mihing mah ka hi lel hi,” a ci hi. [27] Tua bangin a kiho kawmin Peter zong inn sungah tum a, mi tampi tak a na om a muh ciangin [28] amaute kiangah, “Note mahmah in zong limtakin na theih ciat uh mah bangin Jew mite pen minam dangte kiangah hawhin a kikholh ding a ngeina hi lo hi. Ahi zongin mi khat peuhpeuh a nin hi, ci-in ka ngaihsut loh nadingin Pasian in kei tungah a thu hong lakkhin zo hi.</row>
		<row book="44" chapter="10" verse="34-35" tag="">[34] Tua ciangin Peter a kam ka-in thu hilh ding kipan a, “Pasian in kuamah angvan’ tuam nei loin, [35] kua mi kua mi hitaleh amah zahtakin a manin a gamta mi khempeuh a sanna thu teltakin ka thei hi.</row>
		<row book="44" chapter="10" verse="45" tag="">[45] Gentail mite tungah zong Pasian in a Kha Siangtho a piakkhongna thu a muh uh ciangin Joppa khua panin Peter tawh a hong paikhawm Jew mi thu umte in lamdang a sa mahmah uh hi.</row>
		<row book="44" chapter="11" verse="3" tag="">[3] “Bang hangin vun a ki-at lo Gentail mite’ inn-ah tung a, amaute tawh an nangawn nekhawm na hi hiam?” a ci uh hi.</row>
		<row book="44" chapter="15" verse="7-9" tag="">[7] Sauveipi a kisel khit uh ciangin Peter hong ding a, “Lawmte aw, Gentail mite in Pasian’ thu za-in a uptheih nadingun amaute tungah Lungdamna Thu a hilh dingin sawtpi lai pekin note lak panin Pasian in kei hong teelkhiatna thu na thei uh hi. [8] Mihingte’ lungsim sungthu a thei Pasian in Gentail mite in zong thu a uptheih ding mah hi, cih a lahna-in eite tungah a hong piak mah bangin amaute tungah zong Kha Siangtho a pia hi. [9] Pasian in eite le Gentail mite deidanna hong nei lo a, amaute in zong a up manun mi siangtho-in a bawl hi.</row>
		<row book="44" chapter="17" verse="26" tag="">[26] Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a piansakma pekin, mihingte’ nuntak tanvei ding le a ten nading uh mun a sehsa ahi hi.</row>
		<row book="45" chapter="1" verse="16" tag="">[16] Lungdamna Thu ka muang mahmah hi. Tua thu pen a masa-in Jew mi, tua zomin minam dangte, thu um mi khempeuh a honkhiazo Pasian’ vangliatna ahi hi.</row>
		<row book="45" chapter="2" verse="9-11" tag="">[9] Jew mi a kipan Gentail mi dongin a gamtat sia mi khempeuh in gimna le lungkhamna thuak ding uh hi. [10] Tua mah bangin Jew mi a kipanin Gentail mi dongin a gamtat hoih mi khempeuh in minthanna, pahtawina, le nopsakna ngah ding uh hi. [11] Bang hang hiam cih leh Pasian in kuamah deidan loin mi khempeuh tungah a kibangin thu a khen hi.</row>
		<row book="45" chapter="10" verse="12" tag="">[12] Bang hang hiam cih leh Jew mi le Gentail mi a kideidanna om lo ahih manin Topa pen mi khempeuh’ Topa hi kim a, ama kiangah a ngen khempeuh tungah thupha tampi tak a pia hi.</row>
		<row book="45" chapter="12" verse="3" tag="">[3] Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.</row>
		<row book="45" chapter="12" verse="16" tag="">[16] Mi deidan loin a kibangin en un. Kiphasak loin mineute tawh kikhawlthei unla, kipilsak se kei un.</row>
		<row book="45" chapter="14" verse="1" tag="">[1] Upna neu mite pawlbawl unla, na ngaihsutna uh a kituah kei leh zong mawhsak kei un.</row>
		<row book="45" chapter="16" verse="17" tag="">[17] Lawmte aw, note’ theihsa thute gensia langpangin, mite’ upna nawngkaisakin pawl a kikhensak mite kidawm un. Tua bang mite tawh kikhawl vet kei un.</row>
		<row book="46" chapter="12" verse="13" tag="">[13] Jew mi ihi a, Gentail mi ihi zongin, sila ihi a, sila ahi lo ihi zongin, eite minam tuamtuam ihih hangin Kha Siangtho khat bek mah in Jesuh’ pumpi a suak dingin ama sungah hong phum a, eite khempeuh tungah a hong kipia pen tua a kibang Kha Siangtho khat bek mah ahi hi.</row>
		<row book="46" chapter="14" verse="10" tag="">[10] Leitungah pau nam tampi om a, ahi zongin khiatna a nei lo khat beek om lo hi.</row>
		<row book="46" chapter="14" verse="33-35" tag="">[33] Pasian in eite ahi zelzul dingin a hong sam hi lo a, hoihtak nuamtakin a om dingin a hong sam ahih manin Pasian’ thu gen ding lawpna lungsim pen a gen ding pa a ki-ukzawh ding a kisam ahi hi. Pasian’ pawlpi mite khempeuh lakah a kizang ngeina ahih mah bangin, [34] mihon biak kikhopna sungah numeite pau loin om uh hen. Numeite a kiniamkhiat nading thu Jew Thukham in a gen mah bangin amaute in mihon lakah thu a gen ding uh kiphal lo hi. [35] Amaute in a theihnop uh thu a om leh, inn panin a pasalte uh dong ta uh hen. Bang hang hiam cih leh mihon lakah numeite kam a pau ding zumhuai hi.</row>
		<row book="48" chapter="2" verse="6" tag="">[6] Jerusalem khua-a om makai lian a kinei mite in kei’ nasepna tawh kisai thu-ah bangmah genthuah ding nei lo uh hi. (Pasian in maitang zahtak tuam nei tuan lo ahih manin hih bangin thu a gen ngam ka hi hi.)</row>
		<row book="48" chapter="2" verse="12" tag="">[12] James in a hong sawl mi pawlkhatte, tua khua-ah a hong tunma-in Peter in thu um Gentail mite tawh an nekhawm napi-in, Gentail mite vun at ding hi, a ci mite a kihtakna hangin tua mite hong tun ciangin Gentail mite tawh an nekhawm ngam nawn loin hong kihemkhia hi.</row>
		<row book="48" chapter="3" verse="27-29" tag="">[27] Khrih sungah a kiphum note in Khrih’ pianzia a nei khinta na hi uh hi. [28] Tua ahih manin Jew mi le Gentail mi, sila le sila ahi lo, numei le pasal cih bangin kideidanna om nawn lo a, note khempeuh Khrih tawh na kipawlna hangun pawlkhat hi-in, a kibangkim na hi uh hi. [29] Khrih tawh na kipawl nak-uhleh Abraham’ suante na hita uh a, Pasian’ hong khap thute a ngah ding na hi uh hi.</row>
		<row book="48" chapter="5" verse="20-21" tag="">[20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="49" chapter="2" verse="11" tag="">[11] Amau mahmah in amau pumpi tungah a hihna uh tawh vun a ki-at mite ka hi uh a ci Jew mite in, vun a ki-at lo mite a hong cih uh, na pian’ na patun Gentail mi ahi note in nidanga na omzia uh phawkkik dih un.</row>
		<row book="49" chapter="2" verse="14-19" tag="">[14] Khrih mahmah in Gentail mite le Jew mite pawlkhatin hong bawl ahih manin eite tungah nopsakna a hong piapa ahi hi. Hih minam nihte khenin gal a piangsak dalna pen Khrih in ama pumpi tawh a satkham hi. [15] Amah tawh kipawlna hangin minam nihte pawlkhat a suahtheih nadingin minam a dei Jew Thukham le a ngeinate khempeuh phiatin, eite pawlkhat hong suahin a hong kilemsak hi. [16] Singlamteh tungah a sihna tawh Khrih in kilangneihna beisak a, tua singlamteh hangin minam nihte pawlkhat suahin Pasian kiang a tunpih hi. [17] Tua hi a, Khrih in Pasian tawh a kigamla no Gentail mite tung le Pasian tawh a kinai Jew mite tungah kilem nading Lungdamna Thuhoih a hong hilh hi. [18] Khrih hangin Jew mi le Gentail mi ahi eite khempeuh, Kha Siangtho huhna tawh Pa Pasian kiangah i paithei hi. [19] Tua ahih ciangin no Gentail mite pen a pualam mi, gamdang mite na hi nawn kei uh a, Pasian mite tawh minam khat hita-in, Pasian innkuan sung mite na hita uh hi.</row>
		<row book="49" chapter="6" verse="8-9" tag="">[8] Salte ahi a, sal ahi lote ahi zongin na hoih a sem mi khempeuh, Topa in thaman a piak ding lamtak na thei un. [9] Tote aw, silate in note hong bawl mah bangin note in zong amaute limbawl unla, tawn’ gawpgawpnate zang nawn kei un. Note le na silate uh vantung panin To khat khutnuai-ah a om na hihna uh le tua Topa in kuamah maitang zahtak tuam nei loin a kibangin mi khempeuh thu a khen ahihna thu na phawk ta un.</row>
		<row book="50" chapter="2" verse="3-4" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. [4] Note’ phattuam nading bek ngaihsun kei unla, midangte’ phattuam nading ngaihsutsak zaw un.</row>
		<row book="51" chapter="3" verse="10-11" tag="">[10] ngeina thak tawh kituakin gamta un. Eite a hong piangsak Pasian a kicing takin i theih semsem nadingin amah a sun dingin a hong thakbawl tawntung ahi hi. [11] Tua ahih manin Gentail mi le Jew mi, vun-at mi le vun-at loh mi, khuapi mi le khuaneu mi, sila le sila ahi lo, cih bangin a kilamdanna om lo a, Khrih pen mi khempeuh a’ ding hi thei a, thu khempeuh a’ ding hi thei a, thu khempeuhah amah bek ahi hi.</row>
		<row book="51" chapter="3" verse="25" tag="">[25] A man loin a gamtate in ahihleh a gamtatna bangun thuak ding uh hi. Pasian in kuamah deidan loin amau’ gamtatna bang ciatin thu a khen ahi hi.</row>
		<row book="54" chapter="2" verse="4" tag="">[4] Mi khempeuh in hotkhiatna ngahin, thuman a theihkim ding Pasian in deih hi.</row>
		<row book="54" chapter="5" verse="21" tag="">[21] Hih ka hong gen thute na zatna-ah kuamah guptuam paihtuam nei hetloin hoihtakin hong mangin na zat nadingin Pasian, Khrih Jesuh, le a siangtho vantung mite’ muhna-ah limtakin a hong gen ka hi hi.</row>
		<row book="56" chapter="3" verse="10-11" tag="">[10] Kitot, kikhen nading a piangsak mite pen khatvei nihvei bang na hilh khit ciangin kisukha nawn vet kei in. [11] Tua bang mite a kisiakhin hi a, a mawhna un a khialhna uh a kilangsak ahihna thu na thei in.</row>
		<row book="59" chapter="1" verse="27" tag="">[27] Pa Pasian in a siangtho biakna citakin a ngaihsut thu in: Tagahte le meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna ahi hi.</row>
		<row book="59" chapter="2" verse="1-9" tag="">[1] Sanggamte aw, minthanna vang tawh a kidim i Topa Jesuh Khrih umin na om laitakun a pualama kilang pianziate siksanin mi na deidan kei un. [2] Gentehna-in, kham zungbuh bulhin puan manpha a silh mihau khat le puan siasa a silh mizawng khat, note’ kikhopna-ah hong paikhawm leh, [3] limtakin a kizem mipa zahtakbawl zaw-in, “Hih lai-ah tutna nuamah hong tu in,” ci le-uhcin a, ahi zongin mizawng pa kiangah, “Tua lai-ah na ding phot in,” cihna ahi a, “Sual tung hih ka khe kiang khawngah hong tu in,” cihna ahi zongin kam na zat uhleh, [4] mi a deidan na hi uh a, ngaihsutna hoih lo nei-in a gamta na hi uh hi. [5] Sanggamte aw, hoihtakin na ngai un. Pasian a it mite tungah piak dingin a ciam vantung gam a ngah ding le upna thu-ah mihau a suak dingin Pasian in leitung mizawngte a teel hinapi-in, [6] note in mizawngte na simmawhbawl uh hi. Note hong bawlsia-in thukhen zum hong tun pahpahte, mihaute hizaw uh hi. [7] Pasian in note a hong phuah min hoih a gensiate, mihaute mah ahi uh hi. [8] Lai Siangtho sungah, “Nangmah na ki-it bangin na vengte na it in,” ci-in a genna Topa’ Thukham zui le-uhcin a hoih hi pah hi. [9] Ahi zongin mi na deidan uhleh note a khial na hi uh a, Thukham a palsat na hi veve uh hi.</row>
		<row book="60" chapter="1" verse="17" tag="">[17] Mi khempeuh amau gamtatna tawh kizui-in a kibang kimin thu a khen Pasian kiangah thu na nget uh ciangin, “Pa aw,” ci na hih manun hih leitungah na om laiteng uh amah zahtakin om un.</row>
		<row book="65" chapter="1" verse="19" tag="">[19] Hih mite in pawl kikhenna piangsakin, amau pumpi deihna bangin gamta uh a, Kha Siangtho zong nei lo uh hi.</row>
		<row book="66" chapter="7" verse="9" tag="">[9] Tua khit ciangin ka khuadak leh mi namkim, pau namkim panin kuama sim zawh loh dingin a tam mahmah mihonpite, tokhom mai le Tuuno mai-ah ding uh a, puanpak silhin a khut uhah nisuh hiang a tawi uh ka mu hi.</row>
		<row book="66" chapter="14" verse="6" tag="">[6] Tua ciangin leitungah a teng mi namkim, pau namkim a zang mite tungah a tawntungin Lungdam nading Thu gen ding a nei vantungmi khat vankim lai-ah a leeng ka mu hi.</row>
		<row book="66" chapter="22" verse="17" tag="">[17] Kha Siangtho le Mothak in Jesuh kiangah, “Hong pai in,” a ci uh hi. Hih thu a za mi khempeuh in zong Jesuh aw, “Hong pai in,” ci ta uh hen. A dangtak mi khempeuh hong pai uh hen la, a deih khempeuh in nuntakna tui a khongin hong la ta uh hen.</row>
	</category>
	<category id="17">
		<row book="1" chapter="2" verse="8-17" tag="">[8] TOPA Pasian in nisuahna lamah Eden huan khat bawl hi. Tua lai munah ama bawlsa mipa koih hi. [9] A deihhuai, nek dinga a hoih singkung nam khempeuh, huan laizangah nuntakna singkung, le a pha le a sia theihna singkung, lei sung panin TOPA Pasian in posak hi. [10] Huan sung a kawtsak dingin Eden nawkin gun khat hong luang a, tua mun panin gun hong kikhenin li hong pha hi. [11] A masa pen gun a min Pishon hi a, kham a omna, Havilah gambup kimkotah a luang pen ahi hi. [12] Tua gam a khamte hoih hi. Tua munah bedolak singnai le onik suang om hi. [13] A nihna gun min Gihon hi a, Kush gam kimkotah a luang pen ahi hi. [14] Assiria gam nisuahna lamah a luang a thumna gun min Hiddekel ahi hi. A lina gun pen Eufratis gun ahi hi. [15] TOPA Pasian in mipa la-in, Eden huan kho-in a kem dingin a koih hi. [16] TOPA Pasian in mipa thu pia a, “Na ut utin huan sung singkung gah khempeuh na ne thei ding hi. [17] Ahih hangin a pha le a sia theihna singkung gah pen na ne kei ding hi. Bang hang hiam cih leh tua na nek ni-in na si ding hi,” a ci hi.</row>
		<row book="1" chapter="2" verse="25" tag="">[25] Mipa le a zi a guaktangin om uh a, maizum lo uh hi.</row>
		<row book="1" chapter="3" verse="23" tag="">[23] Tua ahih ciangin TOPA Pasian in, amah a kipiansakna leitang a kho dingin Eden Huan panin mipa a sawlkhia hi.</row>
		<row book="1" chapter="4" verse="16" tag="">[16] Tua ciangin TOPA’ omna panin Kain paikhia-in Eden nisuahna lam Nod gam sungah a teng hi.</row>
		<row book="1" chapter="13" verse="10" tag="">[10] Lot zong khuadak a, Jordan gun kuam mun khempeuh in limtakin tui ngahin TOPA’ huan hitaleh, Zoar lama Egypt gam tawh hitaleh kibang hi, ci-in mu hi. Hih pen TOPA in Sodom le Gomorrah a suksiat hun ma ahi hi.</row>
		<row book="12" chapter="19" verse="12" tag="">[12] Ka pu ka pate in a suksiat minam Gozan, Haran, Rezef, le Telassar gam sunga Eden mite, tua minamte’ pasian-te in amaute honkhiazo ahi hiam?</row>
		<row book="14" chapter="29" verse="12" tag="">[12] Tua ciangin Levi mite, Kohath’ beh sung panin Amasai’ tapa Mahath, le Azariah’ tapa Joel; Merari’ beh sung panin Abdi’ tapa Kish, le Jehallelel’ tapa Azariah; Gershon beh sung panin Zimmah’ tapa Joah, le Joah’ tapa Eden;</row>
		<row book="14" chapter="31" verse="15" tag="">[15] Eden, Miniamin, Jeshua, Shemaiah, Amariah, le Shekaniah-te in siampite’ khuapi sungah a moi a ham a kibangin a khen khenin, a ngah ding ciat a sanggamte uh tungah a hawm dingin cihtakna tawh amah huh uh hi.</row>
		<row book="23" chapter="37" verse="12" tag="">[12] Ka pu ka pate un a suksiat minamte, Gozan minam, Haran minam, Rezef minamte, le Telassar khua-a om Eden mite pen amau’ pasian-te in honkhiazo ahi hiam?</row>
		<row book="23" chapter="51" verse="3" tag="">[3] “Tu-in Zion ka hehnem ding hi. A kisia ama munte khempeuh puahpha-in, ama gamlakte Eden huansung ka bangsak ding a, ama sehnel gamte TOPA’ huan ka bangsak ding hi. Ama sungah lungdamna le kipahna, lungdamkohna le lasakna awging om ding hi.</row>
		<row book="23" chapter="58" verse="11" tag="">[11] Tua ciangin note lam kong lak tawntung ding a, na hoihte tawh kong lungkimsak ding hi. A cidam a thahatin kong omsak ding hi. Tui tampi a ngah tawntung huan, a kang ngei lo ciktui tawh na kibang ding uh hi.</row>
		<row book="24" chapter="23" verse="26" tag="">[26] Zuauthu tawh thu hilh a, a phuahtawm uh thu a hilh kamsangte’ lungsim sungah zuauthu bang tanvei tenglai ding ahi hiam?</row>
		<row book="24" chapter="31" verse="12" tag="">[12] Amaute hong pai-in Zion mual tungah ngaihtakin la sa ding uh a, TOPA’ hehpihna ahi, buh, leenggahzu, sathau le tuuno, bawngnote’ hangin amaute a lungdam mahmah ding uh hi. A nuntakna uh, tui a kibuak huan bang ding a, lungkham nawn lo ding uh hi.</row>
		<row book="26" chapter="27" verse="23" tag="">[23] Haran, Kanneh, Eden, Asshur, le Khilmad khuapite in zong nang tawh sumlei sumzuakna-ah kizopna hong nei uh hi.</row>
		<row book="26" chapter="28" verse="13-14" tag="">[13] Pasian’ Eden huan sungah nang na teng a, suangmanpha nam khempeuh tawh na kizem hi. Karnelian, topaz, le jasper, khrisolait, beryl, le onik, sapfaia, karbankel, le emerald suangmanphate, nangma kizepna hi a, kham tawh kibawl kizepna tampi tak zong na nei lai hi. Hihte khempeuh nangma a dingin na suah ni-in a hong kibawlsak ahi hi. [14] Sathau a kinilh kherub-te nang ka hong cingsak a, ka mual siangtho tungah nang na teng a, a tee zaizai suangmanphate lakah na vak kawikawi hi.</row>
		<row book="26" chapter="31" verse="9" tag="">[9] A melhoihin ka bawl a, a hiang ka zausak hi. Pasian’ huan sunga a po singkung khempeuhte’ enin ka bawl hi.</row>
		<row book="26" chapter="31" verse="16-18" tag="">[16] Misite’ omna Leinuai khua-ah tua singkung ka khiatsuk ciangin, a kiatna ging in minam khempeuh lokgawp ding hi. Tua singkung a kiat manin Eden singkung khempeuh, le a hoihpen, limtakin tui a ngah Lebanon singkungte khempeuh in zong Leinuai-ah nuamtuam na sa ding uh hi. [17] Bang hang hiam cih leh a sisate a zuan dingin misite’ omna Leinuai-ah amah tawh a paikhawm ding uh hi. Ama liimnuai a belte khempeuh, minam dangte’ lakah kithehthang khin uh hi. [18] “Tua singkung pen Egypt kumpipa Faro le ama mite ahi hi. Eden huana singkungte nangawn tua zahin lianin hoih zo lo hi. Ahi zongin, Eden huana singkungte mah bangin, Pasian’ thu a ngaihsun lo, galsung a a site’ omna a zuan dingin, misite’ omna Leinuai a manawh ta ahi hi. Topa PASIAN in hih thu ka gen khin hi,” hong ci hi.</row>
		<row book="26" chapter="36" verse="35" tag="">[35] Hih leitang pen gammang tulak a bang ngei hinapi-in tu-in Eden Huan a batna le a kisusia, a kiluhgawp, a kinusiacip khuapite pen tu-in a muanhuai kulh tawh ki-umin a sungah mi a tenna thu mi khempeuh in gen belin nei ding uh hi.</row>
		<row book="29" chapter="2" verse="3" tag="">[3] A madawkte, a haltum thei meikuang bang a, a nungdalte, mei-am alh tawh kibang hi. Amau hong tun ma-in gam sung teng khempeuh Eden huan a bang hi a, amau’ khit ciangin a kinusiacip keugaw gam tawh kibang hi. Amaute kiang pan a suakta bangmah om lo hi.</row>
		<row book="66" chapter="2" verse="7" tag="">[7] Tua ahih manin zak nading bil a neite in Kha Siangtho in pawlpite kiangah a gen thute na za un. A gualzo mite tungah, Pasian’ Huan sunga om nuntakna singgahte a nektheih nadingun thu ka pia ding hi.</row>
		<row book="66" chapter="22" verse="1-3" tag="">[1] Tua ciangin vantungmi in Pasian le Tuuno tokhom panin a hong luangkhia, kristal suangmanpha bangin a tee selsel gun tui hong lak a, [2] khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawm le nih vei a gah hi. A tehte zong natna dam nading zatui-in kizang hi. [3] Pasian’ samsiatna a ngah peuhpeuh tua khua sungah om lo hi. Tua khuapi sungah Pasian le Tuuno’ tokhom om ding a, ama nasemte in amah a bia ding uh hi.</row>
	</category>
	<category id="18">
		<row book="2" chapter="14" verse="14" tag="">[14] TOPA in note a dingin hong dosak ding a, note ahihleh na om hithiat ding uh hi bek hi,” a ci hi.</row>
		<row book="2" chapter="23" verse="4-5" tag="">[4] “Na langneih mite’ bawngtal ahi a, a la ahi zongin a gammang na tuah uhleh ama kiangah na hawlkik ding uh hi. [5] Nangmah a hong mudah pa’ la a van tawh a puk na muh leh a la tawh amah na nusia kei ding a, tua la phot toh ding na huh ding hi.</row>
		<row book="2" chapter="23" verse="22" tag="">[22] “Ahih hangin note in ama aw limtakin ngai-in keima gen bangin na gamtat uhleh na galte uh’ tungah gal ka hi ding a, na langte uh’ tungah lang ka hi ding hi.</row>
		<row book="3" chapter="26" verse="6" tag="">[6] “Keimah in gam sungah nopsakna hong pia-in, note lungnuam takin na lum ding uh a, bangmah in note hong lausak lo ding hi. Keimah in gam sung panin ganhing gilote ka hawlkhia ding a, galkidona in na gam uh hong nawk lo ding hi.</row>
		<row book="5" chapter="7" verse="17-18" tag="">[17] “Na lungsim uhah, ‘Hih minamte ei sangin tamzaw hi. Amaute bangci suankhiat zawh ding ihi hiam?’ na cih khak uhleh, [18] amaute na kihta kei ding uh hi. TOPA na Pasian un Faro le Egypt mite khempeuh tungah a hih,</row>
		<row book="5" chapter="20" verse="1" tag="">[1] “Na langte uh a do dingin pai-in a sakolte, a leengte, le a galkapte uh nomau-a’ sangin a tamzaw-in na muh uh hangin amaute na kihta tuan kei ding uh hi. Bang hang hiam cih leh Egypt gam panin note a hong paikhiatpih TOPA na Pasian uh note tawh hong om hi.</row>
		<row book="5" chapter="28" verse="7" tag="">[7] “ TOPA in, note’ langah hong pang na galte uh na mai uhah lelhna thuaksak ding hi. Amaute lampi khat tawnin hong kuan ding uh a, note’ mai panin lam sagih tawnin taikeek ding uh hi.</row>
		<row book="5" chapter="33" verse="27" tag="">[27] Tawntung Pasian pen nangma omna hi a, nangmah huh dingin tawntung khutte a om hi. Amah in na mai-ah galte nawtkhia-in, ‘Susia un,’ ci hi.</row>
		<row book="9" chapter="12" verse="11" tag="">[11] Tua ciangin TOPA in Jerubbaal, Barak, Jefthah, le Samuel hong sawl a, na kiim khempeuh uha na galte uh khutsung panin note hong honkhia a, note lungmuang takin na om uh hi.</row>
		<row book="10" chapter="19" verse="6" tag="">[6] Bang hang hiam cih leh nangmah in nang hong mudahte itin, nang hong itte na mudah hi. Bang hang hiam cih leh a ukte le nasemte nang adingin bangmah ahihlohna tuni-in na kitelsak hi. Bang hang hiam cih leh Absalom hingin, kote khempeuh tuni-in si le ung na nuam ding ka thei hi.</row>
		<row book="10" chapter="22" verse="1-3" tag="">[1] Tua ciangin TOPA in ama galte khempeuh’ khutsung, le Saul’ khutsung panin amah a hotkhiat hunin David in hih la kammalte TOPA’ tungah a gen hi. [2] Amah in, “ TOPA, kei hong hupa, ka kulhpi, kei hong honkhia pa, [3] ka Pasian, ka kihutna, ka bukna pa, lum bangin kei a hong dal, ka munmuanhuai le ka belh, keimah hong honkhia pa hi a, ngong hihna panin hong hon hi.</row>
		<row book="18" chapter="31" verse="29-30" tag="">[29] “Ka galte’n gim a thuak teh ka kipak ngei kei a, haksatna a tuah uh teh ka lungdam ngei kei hi. [30] A sih ding uh deihna tawh ka samsia ngei kei hi.</row>
		<row book="19" chapter="17" verse="7" tag="">[7] Amau’ galte’ kiang panin nang hong belte a honpa aw, na itna kip lamdang takin hong lak in.</row>
		<row book="19" chapter="18" verse="48" tag="">[48] ka galte kiang panin keimah a hong honkhia pa minthangin vanglian tahen. Ka langte tungah keimah nong liansak a, mi ngongtatte kiang panin na hong honkhia hi.</row>
		<row book="19" chapter="23" verse="5" tag="">[5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi.</row>
		<row book="19" chapter="35" verse="1-5" tag="">[1] TOPA aw, kei hong langpangte langpang inla, kei hong dote do in. [2] Lum lian le lum neu la inla, keimah hong huh in! [3] Teipi le teitangzang dok inla, kei hong delhte’ lam ngat in! Keima tungah, “Nang a hong honpa ka hi,” hong ci in. [4] Kei hong sawmte mai zumin mindaisak ta in! Keima siatna ding a bawlte nungkik sakin sisak in! [5] TOPA’ vantungmi’ hawlna tawh huih letkhiat ansite tawh amaute kibangsak in.</row>
		<row book="19" chapter="37" verse="1-2" tag="">[1] Migilote’ hangin kilungsosak kei inla, a man loin a gamta mite en’ dingin ngaihsun kei in. [2] Bang hang hiam cih leh lopa bangin amaute vulpak ding uh a, lokung hingte bangin keutum ding uh hi.</row>
		<row book="19" chapter="40" verse="13-15" tag="">[13] TOPA aw, keimah hong honkhia nuam in. TOPA aw, hong huh meng in. [14] Kei a hong that nuamte zahhuaisak inla, maisiasak in. Keima siatna ding a deihte nungkiksak inla minsiasak in. [15] Keima tungah, “Ha ha!” hong ci vialte zahhuaina tawh maikhingsak in.</row>
		<row book="19" chapter="43" verse="1" tag="">[1] Pasian aw, ka dikna hong langsak inla, migilote tawh ka thu-ah kei hong panpih in. Mi khemte le thutang lote kiang panin kei hong honkhia in.</row>
		<row book="19" chapter="56" verse="5" tag="">[5] Amaute in ka vai siatsak ding sunthapai-in hanciam uh a, amau’ ngaihsutnate khempeuh keima siatna ding ahi hi.</row>
		<row book="19" chapter="57" verse="4-6" tag="">[4] Huaihamna tawh mihing a netum, humpinelkai tawh a kibang mite’ lakah ka om hithiat hi. Amau’ hate, namsau hiam tawh kibang hi. [5] Pasian aw, vantungah na liatna kilangsak in. Leitung khempeuhah na minthanna omsak in. [6] Amaute in keima khe, thang hong siah uh a, lungkhamin hong koih uh hi. Ka pai nading munah gum khat to uh a, ahih hangin tua gum sungah amaute mah kia uh hi.</row>
		<row book="19" chapter="59" verse="1-2" tag="">[1] Ka Pasian aw, ka galte’ kiang panin keimah hong honkhia in. Kei a hong langpangte panin kei hong dal in. [2] Siatna a bawlte’ kiang panin hong suaktasak inla, mi that nuamte’ kiang panin keimah hong hon in.</row>
		<row book="19" chapter="60" verse="12" tag="">[12] Pasian tawh khauhtakin i hih ding hi. Amah pen i galte hong sikcipsak ding pa ahi hi.</row>
		<row book="19" chapter="69" verse="4" tag="">[4] Thu om lopi-in kei a hong mudah mi, ka lu tunga samzangte sangin tamzaw uh hi. Kei a hong susia ding, zuauthu tawh a hong dote hat mahmah uh hi. Kei’ guk lohpi ke’n loh ding ka hi hiam?</row>
		<row book="19" chapter="71" verse="1-4" tag="">[1] TOPA aw, nang kong bel hi. Kei hong zahhuaisak kei in. [2] Na thumanna tawh kei hong huh inla, hong honkhia in. Keima lamah na bil hong ngat inla, hong hon in. [3] Hong hon dingin ka belh suangpi, ka kulh muanhuai, hong hi ta in; bang hang hiam cih leh keimah hong honpa le ka belh pa na hi hi. [4] Ka Pasian aw, migilote’ khutsung pan le thuman lo mite le migilote’ matna panin keimah hong hon in.</row>
		<row book="19" chapter="71" verse="10" tag="">[10] Bang hang hiam cih leh ka galte kihoho-in, keimah hong thahnopna thu kikumkum uh hi.</row>
		<row book="19" chapter="73" verse="1-9" tag="">[1] Israel mite bangin a lungsim a siangtho a thutang mite tungah Pasian hoih takpi hi. [2] Ahih hangin kei ka hih leh ka khe kisuipuk dektak a, ka khe taal dektak hi. [3] Bang hang hiam cih leh migilote’ daupaina ka muh ciangin mi kihisakte ka eng hi. [4] Bang hang hiam cih leh amaute in nat velvalna bangmah thuak lo uh a, a pumpi uh cidamin zol hilhial hi. [5] Amaute in midangte bangin haksatna thuak lo uh a, amaute in midangte bangin gimna ngah lo uh hi. [6] Tua ahih ciangin amaute in khainiang bangin kiphatsakna ok uh a, puan bangin ngongtatna silh uh hi. [7] A lungsim panun gitlohna pusuaksak uh a, a ngaihsutna uh gitlohna tawh a dimlet hi. [8] Amaute in mi thusim loin el pau uh a, kiliatsakna tawh a sucip dingin mi a tawng uh hi. [9] Amaute’ gensiatna in vantung dong banto a, kiliatsakna tawh leitungah thu gen kawikawi uh hi.</row>
		<row book="19" chapter="86" verse="14" tag="">[14] Pasian aw, mi kihisakte, kei langpangin hong kipan hi. Thu-helhawt mi pawlkhat in kei, thah hong sawm uh a, amaute in nang hong thudon lo uh hi.</row>
		<row book="19" chapter="88" verse="17" tag="">[17] Amaute in tuikhang bangin sun tawntungin kei hong umcih uh a, kei hong tuamcip uh hi.</row>
		<row book="19" chapter="91" verse="1-4" tag="">[1] Sangpenpa’ liahna sung, Vanglianpa’ liim sungah a om mi khempeuh in [2] TOPA’ tungah, “Ka bukna le ka munkip muanhuai, ka muan ka Pasian na hi hi,” ci ding uh hi. [3] Bang hang hiam cih leh amah in thangsiah pa’ thangzak le a lauhuai pulnatna panin nang hong honkhia ding hi. [4] Amah in a khate tawh nang hong tuam ding a, ama khate’ nuai-ah bukna ding na mu ding hi. Ama thumanna in nang hong dalin hong hu ding hi.</row>
		<row book="19" chapter="102" verse="8" tag="">[8] Sun nilohin ka galte in kei hong zahko uh a, kei hong simmawhte in samsiatna-in ka min a zang uh hi.</row>
		<row book="19" chapter="109" verse="2-5" tag="">[2] Bang hang hiam cih leh migilote le zuauthu gente keima langah hong pang uh a, keimah hong gensia-in, zuauthu bekbek genin nei uh hi. [3] Amaute in muhdah kamte pau-in kei hong gensia uh a, thu om lopi-in kei hong langpang uh hi. [4] Amaute ka itna, amaute a dingin thu ka ngetsakna nangawn amaute in hong thukna-in kei hong mawhsak uh hi. [5] Tua ahih ciangin amaute in hoihna a dingin siatna itna a dingin muhdahna tawh kei hong thuk uh hi.</row>
		<row book="19" chapter="116" verse="8" tag="">[8] TOPA in sihna panin kei hong honkhia hi. Ka khituite hong kangsak a, kei hong guallelsak lo hi.</row>
		<row book="19" chapter="119" verse="134" tag="">[134] Nangma thuhilhte ka zuih theih nadingin hong nengniamte’ kiang pan kei hong honkhia in.</row>
		<row book="19" chapter="129" verse="1-3" tag="">[1] “Ka neu lai a kipanin nakpitakin amaute in kei hong gimsak uh hi,” Israel in tu-in ci tahen. [2] “Ka neu lai a kipanin nakpitakin amaute in kei hong gimsak uh a, ahih hangin amaute in kei hong zo nai lo uh hi. [3] Lo khote in lei a kuih bangin ka nungzang hong kuikek uh a, tu-ma-kuakte tawh kibangsak uh hi.</row>
		<row book="19" chapter="136" verse="24" tag="">[24] I galte’ kiang pan eite hong honkhia pa tungah, bang hang hiam cih leh ama itna kip tawntung hi.</row>
		<row book="19" chapter="138" verse="7" tag="">[7] Haksatna tuamtuamte ka thuak ciangin kei nong kem hi. A heh ka galte, kei’ tangin nong dosak a, na thahatna tawh kei na hong honkhia hi.</row>
		<row book="19" chapter="140" verse="1-2" tag="">[1] TOPA aw, migilote kiang panin kei hong honkhia inla, mi ngongtatte kiang panin kei hong kem in. [2] Amaute in a lung sung uhah thusia geelgeel uh a, gal phuang ngitnget uh hi.</row>
		<row book="19" chapter="143" verse="9" tag="">[9] TOPA aw, ka langte’ kiang panin kei hong honkhia in. Nangmah a bel dingin ka hong tai hi.</row>
		<row book="19" chapter="144" verse="11" tag="">[11] A gilo galte kiang panin kei hong hon inla, a kam uh tawh zuauthu a gen limtakin kiciamna a bawl khit ciang nangawnin zuau a gen lai veve gamdang mite’ khutsung pan kei hong honkhia in.</row>
		<row book="20" chapter="16" verse="7" tag="">[7] TOPA’ deih bangin gamtatna pen galte nangawn lawma kaihzawhna ahi hi.</row>
		<row book="20" chapter="17" verse="4" tag="">[4] Migilote in gitlohna thu bek mah ngaihin nei uh a, zuautheite in zuauthu mah ngaihin nei hi.</row>
		<row book="20" chapter="25" verse="21-22" tag="">[21] Na galte a gil a kial leh an pia inla, a dang a tak leh tui pia in. [22] Tua hileh amau’ maizum nadingin a bawl na hi a, TOPA in nang tungah thaman hong pia ding hi.</row>
		<row book="20" chapter="25" verse="26" tag="">[26] Mihoih khat in mihoih lote’ gamtatna a zuihkhak ciangin hawktui nin, ahih kei leh tui uih tawh kibang hi.</row>
		<row book="23" chapter="54" verse="17" tag="">[17] Nangmah do nadingin a kibawl hiam peuhmah maavang lo ding a, thukhenna sungah na langah a pang mi khempeuh na nialgawpzo ding hi. Hih thu pen TOPA’ nasemte’ gamhluah le keima kiang panin amaute’ dikna a kilahna ahi hi, TOPA in ci hi,” a ci hi.</row>
		<row book="24" chapter="1" verse="19" tag="">[19] Amaute in nang’ langkhatah hong do ding uh hi. Ahih hangin a hong zo kei ding uh hi; bang hang hiam cih leh TOPA in kong cihin-ah, nangmah a hong hu dingin ka hong ompih ding hi,” a hong ci hi.</row>
		<row book="33" chapter="7" verse="5-6" tag="">[5] Na vengte’ thu upin nei kei inla, na lawmte zong muanin nei kei in. Na ang a lum na zi kiang nangawnah thu na gen ding kidawm in. [6] Tuhun ciangin tapate in a pate haibawl a, tanute in a nute langpan’ uh a, mote in a teeknu uh langneih uh hi. Mi khat a dingin ama innkuanpihte mah a gal a suak mawk hi.</row>
		<row book="40" chapter="5" verse="38-39" tag="">[38] “Note in, ‘Mittang khat tang ding mittang khat, ha khat tang ding ha khat,’ ci-in a kigenna na zaksa uh ahi hi. [39] Ahi zongin note kiangah ke’n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in.</row>
		<row book="40" chapter="5" verse="43-45" tag="">[43] “Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh ahi hi. [44] Ahi zongin ke’n note kiangah kong genin-ah: Na galte uh na it unla, no hong bawlsiate a dingin thu na ngetsak un. [45] Tua hileh vantungah a om na Pa uh tate na hi thei ding uh hi. Bang hang hiam cih leh amah in mihoihte le misiate tungah a kibangin ni taangsak khawm a, a gamtat phate le a gamtat siate tungah zong a kibang mahin guah zusak khawm hi.</row>
		<row book="40" chapter="6" verse="12" tag="">[12] Kote tungah a hong mawhte mawh maisakna ka neih bangun ko’ mawhna zong hong maisak in.</row>
		<row book="40" chapter="7" verse="3" tag="">[3] Bang hangin na lawmte’ mit sunga ninthem tang muhsak thei napi-in nangma mit sunga singluang tang phawk thei lo na hi hiam?</row>
		<row book="40" chapter="10" verse="21-22" tag="">[21] Unau le unau, pa in a ta, tate in a nu a pate langpangin sihna a thuak dingin khatlekhat kiheek ding uh hi. [22] Keima hangin Gentail mi khempeuh in note hong mudah ding uh hi. Ahi zongin a tawp dongin a thuakzo mite in hotkhiatna a ngah ding uh hi.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="40" chapter="10" verse="34-36" tag="">[34] “Leitungah kilemna a omsak dingin hong pai hi, ci-in hong ngaihsun kei un. Kilemna a omsak dingin a hong pai ka hi kei a, kido nading namsau a khah dingin a hong pai ka hizaw hi. [35] Tate le pate a kidosak ding, tanute le nute a kidosak ding, monute le teeknute a kidosak dingin a hong pai ka hi hi. [36] Mi khat a dingin a gal lian penpen ama innkuanpih mite mah hong hi ding hi.</row>
		<row book="40" chapter="12" verse="30" tag="">[30] Kei hong pawlpih lo peuhmah keima lang hi uh a, kei hong kaihkhoppih lo peuhmah a thehthang ahi uh hi.</row>
		<row book="42" chapter="6" verse="27-30" tag="">[27] “Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. [28] No hong phuisamte thupha na pia unla, no hong bawlsiate a’ ding thu na ngetsak un. [29] Na paang langkhat a hong bengte, a langkhat zong na dawhlai un. Na puantungsilh uh a hong sutte tungah, na puansungsilh uh zong na piathuah lai un. [30] A hong ngente peuhmah na pia unla, na na uh a hong laksakte tung panin lakik kei un.</row>
		<row book="42" chapter="6" verse="35-36" tag="">[35] Tua bang lelin note na gamta kei ding uh hi. Na galte uh itin amaute tungah thupha bawl unla, lohkik ding lamen loin leitawi pia un. Tua hileh na thaman uh lian ding a, a Lianpen Pasian’ tate na hi ding uh hi. Bang hang hiam cih leh lungdamna mel a theithei lo mite le a huaiham mite tungah amah migi hi. [36] Tua ahih manin na Pa un hehpihna a neih bangin note in zong hehpihna lungsim nei ta un.</row>
		<row book="42" chapter="10" verse="19" tag="">[19] Tu-in thei un. Gulpi le momaite na sikgawp nading uh le na galte uh na zawh nadingun note tungah vangliatna ka hong piazo a, amaute in note bangmah hong cih zo lo ding uh hi.</row>
		<row book="42" chapter="10" verse="25-28" tag="">[25] Jesuh a ze-et dingin Thukham hilh siate khat hong ding a, “Sia aw, nuntak tawntungna ka ngahtheih nadingin bang sem ding ka hi hiam?” ci-in a dong hi. [26] Jesuh in, “Thukham sungah bang kigelh a, bang sim na hi hiam?” a ci hi. [27] Amah in, “Na Topa Pasian na lungsim khempeuh, na nuntakna khempeuh, na hatna khempeuh, le na pilna khempeuh tawh na it inla, nangmah na ki-it bangin na vengte na it in,” ci-in kigelh hi, ci-in a dawng hi. [28] Tua ciangin Jesuh in, “Na dawnna man mahmah hi. Tua bangin gamta lecin nuntak tawntungna na ngah ding hi,” a ci hi.</row>
		<row book="42" chapter="12" verse="51-53" tag="">[51] Leitungah kilemna a omsak dingin a hong pai hong sa na hi uh hiam? Hilo hi. Ke’n kong cihin-ah, kikhenna a omsak dingin a hong pai ka hizaw hi. [52] Tu a kipanin innkuan sungah mihing nga a phate, a langah thum, a langah nihin kikhenin kido ding uh hi. [53] A pa in a tapa do-in, a tapa in a pa do ding a, a nu in a tanu do-in, a tanu in a nu do ding a, a teeknu in a monu do-in, a monu in a teeknu do ding hi,” a ci hi.</row>
		<row book="42" chapter="17" verse="1" tag="">[1] Tua ciangin Jesuh in a nungzuite kiangah, “Mite a puktheih nading ze-etna hong piang hamtang ding hi. Ahi zongin tua puk nading a piangsak mipa in gimna ngah ding hi.</row>
		<row book="42" chapter="19" verse="27" tag="">[27] Tu-in, kumpi dingin kei a hong deih lo ka galte pen hih lai-ah hong paipih unla, keima muhna-ah that un,’ ci hi,” a ci hi.</row>
		<row book="43" chapter="15" verse="18-19" tag="">[18] “Leitung mite in note hong muhdah leh kei a hong mudah masa ahihna thu na thei un. [19] Hih leitung mite tawh a kipawl hi le-uhcin leitung mite in amau pawlte hong it ding hi. Ahi zongin hih leitung mite lak panin note ka hong teelkhia a, amaute tawh kipawl nawn lo na hih manun a hong mudah ahi uh hi.</row>
		<row book="43" chapter="17" verse="14-15" tag="">[14] Amaute tungah na thu ka gen khin hi. Ahi zongin keimah bangin amaute zong hih leitung mite tawh kipawl lo uh ahih manin leitung mite in a mudah uh hi. [15] Leitung panin amaute na lakkhiat ding a hong ngetsak ka hi kei a, a Gilopa’ bawlsiat nading panin na kep ding a hong ngen ka hi hi.</row>
		<row book="45" chapter="12" verse="14" tag="">[14] No a hong bawlsia mite, Pasian in thupha a piak nadingin thu ngetsak unla, tua bang mite samsia loin thupha piazaw un.</row>
		<row book="45" chapter="12" verse="20-21" tag="">[20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un. [21] Tua ahih manin gitlohna kizosak kei unla, a pha gamtatna tawh gitlohnate a zo na hi ta un.</row>
		<row book="46" chapter="15" verse="26" tag="">[26] A tawpna-ah suksiat ding a gal nunung pen in sihna ahi hi.</row>
		<row book="60" chapter="3" verse="9" tag="">[9] Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.</row>
	</category>
	<category id="19">
		<row book="2" chapter="22" verse="21" tag="">[21] “Khualmi khatpeuh na bawlsia kei ding uh a, na nengniam kei ding uh hi. Bang hang hiam cih leh note zong Egypt leitangah khual mite na hi ngei uh hi.</row>
		<row book="3" chapter="19" verse="10" tag="">[10] Note in na leenggui lo uh hawkmai loin, leenggah a kiate zong na leenggui lo panun na tawm kei ding uh hi. Note in mizawngte le peemtate a dingin tuate na nusia ding uh hi; kei pen TOPA na Pasian uh ka hi hi.</row>
		<row book="3" chapter="19" verse="33-34" tag="">[33] “Na gam sung uhah note lakah khualmi khat hong peem leh, ama tungah a man loin na gamta kei ding uh hi. [34] Note lakah a hong peem khualmite tualsung mi mah bangin na ngaihsun ding uh a, nomau mah bangin amaute na it ding uh hi; bang hang hiam cih leh note pen Egypt gam sungah khualmi na hi ngei uh hi; kei pen TOPA na Pasian uh ka hi hi.</row>
		<row book="3" chapter="23" verse="22" tag="">[22] “Note in na leitang panun an na lak uh ciangin, na lonawl dongun la loin, an na lak khit uh ciangin a sangte zong na khawm kei ding uh a, mizawngte le khualmi a dingin tuate na nusia ding uh hi; kei pen TOPA na Pasian uh ka hi hi,” a ci hi.</row>
		<row book="3" chapter="24" verse="22" tag="">[22] Note in peemta le tualsung mi a dingin ngeina a kibang khat na nei ding uh hi; bang hang hiam cih leh kei pen TOPA na Pasian uh ka hi hi,” a ci hi.</row>
		<row book="3" chapter="25" verse="35" tag="">[35] “Na sanggampa uh zawngin, note bangin amah a kivak zawh kei leh, note in amah na vak ding uh hi. Khualmi le peemta bangin amah pen note tawh hong om ding hi.</row>
		<row book="4" chapter="15" verse="15" tag="">[15] Mihonpi a dingin ngeina khat om ding a, note le note’ lakah hong peem mi a dingin tawntung ngeina khat na khang tawntungun om ding hi. TOPA’ mai-ah note le peemta mite na kibang ding uh hi.</row>
		<row book="5" chapter="1" verse="16" tag="">[16] “Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat le a sanggampa ahi a, amah tawh a om khualmipa tawh ahi zongin thu a mantakin khen un.</row>
		<row book="5" chapter="10" verse="18-19" tag="">[18] Amah in pa nei lote le meigong numeite a dingin thutang semin, peemtate itin an le puan a pia hi. [19] Tua ahih ciangin peemtate it un; bang hang hiam cih leh note zong Egypt gamah peemta na hi uh hi.</row>
		<row book="5" chapter="23" verse="7" tag="">[7] “Edom mite khatpeuh na mudah kei ding uh hi. Bang hang hiam cih leh amaute na sanggam uh ahi hi. Egypt mi khatpeuh na mudah kei ding uh hi. Bang hang hiam cih leh amau’ gamah peemta na hi ngei uh hi.</row>
		<row book="5" chapter="24" verse="14" tag="">[14] “A zawng a cimawh a kicial nasempa, na sanggamte khat ahi a, na gam sung na khuapite sunga om peemta khat peuhpeuh ahi zongin, na nengniam kei ding uh hi.</row>
		<row book="5" chapter="24" verse="17-22" tag="">[17] “Peemta’ thu ahi a, pa nei lo mi’ thu ahi zongin tuate a’ ding thutang na heisak kei ding uh a, meigong numei’ puan zong khapna-in na laksak kei ding uh hi. [18] Egypt-ah sila na hihna uh le TOPA note’ Pasian in tua lai panin hong hotkhiatna na phawk ding uh hi. Tua ahih manin hih banga na gamtat nading uh thu kong pia hi. [19] “Na lo-ah an la-in lo lai-ah anlom na mangngilh uh ciangin a tawm dingin na paikik kei ding uh hi. Tuate pen peemta, pa nei lo, le meigong numeite a’ ding ahi hi. Hih pen TOPA note’ Pasian in na khut uh tawh na sepna khempeuh uhah note thupha hong piak theih nading ahi hi. [20] Na oliv kungte uh na sat uh ciangin a hiangte na sat kikkik kei ding uh hi. Tuate pen peemta, pa nei lo, le meigong numeite a’ ding ahi hi. [21] Na leenggui lo panun leenggah na kaihkhop uh ciangin a sang na nung khop kik kei ding uh hi. Tuate pen peemta, pa nei lo, le meigong numeite a’ ding ahi hi. [22] Egypt gamah sila na hihna uh na phawk ding uh hi. Tua ahih manin hih bangin na gamtat nadingun thu kong pia hi.</row>
		<row book="5" chapter="27" verse="19" tag="">[19] “‘Peemta, pa nei lo, le meigong numeite a’ ding thutang a heikhiatsak mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="19" chapter="146" verse="9" tag="">[9] TOPA in peemtate kem a, meigong numeite le pa nei lote a huh hi. Ahih hangin amah in migilote’ vaihawmna a suksiatsak hi.</row>
		<row book="26" chapter="36" verse="24-28" tag="">[24] Gam khempeuh le minam khempeuhte lak panin note hong kaikhawm kikin na gam uhah kong tunpih kik ding hi. [25] Note tungah tui siangtho kong theh ding a, na milim biakna uh le note hong ninsak na dang khempeuh panin kong siangsak ding hi. [26] Note sungah lungtang thak le lungsim thak kong guan ding a, na suang lungtang uh hong lakkhiatsakin mihing lungtang kong guan ding hi. [27] Note sungah keima kha kong guang ding a, note tungah kong piak ka thukhamte le ka thupiakte limtakin kong zuisak ding hi. [28] Tua ciangin na pu na pate uh tungah ka piaksa gamah na teng ding uh a, note pen keima mi hi-in, kei pen note’ Pasian ka hi ding hi.</row>
		<row book="38" chapter="7" verse="9-10" tag="">[9] “Note in thu a tangin khenin, khatlekhat tungah itna le hehpihna kilakin, [10] note lakah a om meigong, tagah, gamdang mite, ahih kei leh mizawngte gim pia loin, khatlekhat kiliatsakna ding na ngaihsut lohna ding uh thu ka hong piazo hi,” a ci hi.</row>
	</category>
	<category id="20">
		<row book="1" chapter="41" verse="33-36" tag="">[33] Tua ahih ciangin tu-in Faro in thu ngaihsun siam mipil khat tengkhia inla, Egypt gam sung a uk dingin amah koih in. [34] Faro in gam sungah vaihawm ulian seh inla, a kihauh kum sagih sungin Egypt gam leitang pana piang sung panin nga-ah khat la in. [35] Hong tung ding kum hoih sunga an khempeuh amaute khawmsak inla, khuapite sungah an nek dingin Faro’ ukna nuai-ah antangte kholin, amaute kemsak in. [36] Kialpi hangin gam sung a siatloh nadingin Egypt gam sungah a hong tung ding kum sagih kialpi dal nadingin a kikoihcing an hi ding hi,” a ci hi.</row>
		<row book="7" chapter="20" verse="32-33" tag="">[32] Tua ciangin Benjamin mite in, “A masa-a mah bangin i mai-ah amaute tai uh hi,” a ci uh hi. Ahih hangin Israel mite in, “Eite tai-in, khuapi panin lam lianpi-ah amaute paikhiasak ni,” a kici uh ahi hi. [33] Israel mite khempeuh amau’ omna mun panin dingin Baaltamar-ah a gualin pang uh hi. A pangsim Israel mite Gibeah nitumna lam amau omna panin hong ding khia uh hi.</row>
		<row book="16" chapter="2" verse="7-18" tag="">[7] Tua ciangin kumpipa kiangah, “Kumpipa na thukim leh, Judah gam ka tun dong amaute in hong paisuaksak theih nadingun Eufratis Gungal gam sung a uksawn mite ka piak ding laikhakte, [8] le biakinn hutna ding munmuanhuai kongpi ding, khuapi kulh ding, le ka omna ding inn lam nadingin sing hong piaktheih nadingin kumpipa’ tulak a kem Asaf’ tungah piak ding laikhak zong, kei tungah hong pia in,” ka ci hi. A dik ka Pasian in kei hong ompih ahih manin kumpipa in ka ngette hong pia hi. [9] Tua ahih ciangin Eufratis Gungal gam a uksawn mite kiang ka tung a, kumpipa’ laikhakte amaute tungah ka pia hi. Kumpipa in galkapmangte le sakol galkapte kei hong khasak hi. [10] Ahi zongin Israel mite’ phattuamna ding a sem dingin mi khat a paina thu Horonaim khuami Sanballat le Ammon mi sal ahi Tobiah in a zak uh ciangin nakpitakin lungkim lo uh hi. [11] Jerusalem khua ka tun ciangin ni thum sung ka tawlnga hi. [12] Tua ciangin zanin vakkhia-in mi tawmkhat ka tonpih hi. Ahi zongin Jerusalem a dingin ka bawlsak ding ka Pasian in ka lungsimah hong suahsak thu kuama kiangah ka gen kei hi. Keima tuanna simloh ganhing dang ka kizuisak kei hi. [13] Kuam Kongpi tawnin Gulpi Tuikhuk le Nin Kongpi lamah ka pai a, a kicimsa Jerusalem kulhpi le mei in a kattumsa a kongpite ka en hi. [14] Tua ciangin Tuinak Kongpi le Kumpipa’ Bual-ah ka paisuak hi. Ahi zongin ka tuanna ganhing a paisuak theih nading mun om lo hi. [15] Tua hi a, a zanpi mahin kuam lampi-ah pai-in khuapi kulh ka vel hi. Tua ciangin Kuam Kongpi mah tawnin khuapi sungah ka lutkik hi. [16] Tua hi a, khuasung upate in ka paina mun ahi a, ka sep ahi zongin thei lo uh hi; bang hang hiam cih leh hih nasep tavuan a la ding Judah mite, siampite, uliante, khuasung upate, le a dangte tungah ka gen nai kei hi. [17] Tua ciangin amaute kiangah, “I lungkhamna thu na thei uh hi. Jerusalem a siasa-in omin, a kongpite mei in kangtum hi. Hong pai un, zahkona i ngah nawn loh nadingin Jerusalem kulh ciangpha ni,” ka ci hi. [18] Tua ciangin a dik ka Pasian in kei hong ompihna le kumpipa in kei tungah hong gen thute zong amaute tungah ka gen hi. Tua ciangin amaute in, “Tu-in nasep kipan pah ni,” hong ci uh hi. Tua ahih ciangin lawp mahmahna le ngimna hoih tawh nasep a kipan uh hi.</row>
		<row book="19" chapter="20" verse="4" tag="">[4] Na lungsim’ deihna amah in hong pia hen la, na geelna khempeuh hong tangtungsak ta hen!</row>
		<row book="19" chapter="33" verse="10" tag="">[10] TOPA in minamte’ thungaihsutna a mawkna suahin, mite’ geelna a khaktan hi.</row>
		<row book="19" chapter="127" verse="1" tag="">[1] TOPA in inn lampih kei leh innlamte’ sepna a mawkna ahi hi. TOPA in khuapi hutpih kei leh khuapi cingte’ cinna a mawkna ahi hi.</row>
		<row book="19" chapter="143" verse="8" tag="">[8] Nang hong muang ka hih manin zingsang simin na itna kip kei hong phawksak in. Nangma tungah thu hong ngen ka hih manin ka pai nading lampi hong hilh ta in.</row>
		<row book="20" chapter="3" verse="5-6" tag="">[5] Na lungsim khempeuh tawh TOPA muang inla, nang’ theihna suang kei in. [6] Na hihna khempeuhah amah phawk in. Tua hileh lampi man amah in hong lak ding hi.</row>
		<row book="20" chapter="6" verse="6-8" tag="">[6] Thadahpa aw, miksite kiangah pai inla, amau’ nuntakzia va en in. [7] Amaute in a uk ding le a makai ding kuamah nei lo napi-in, [8] khuakhal sungin a nek ding uh, tuk hun sungin kaikhawm khol uh hi.</row>
		<row book="20" chapter="15" verse="22" tag="">[22] Lim ngaihsut loin sepna tawh bangmah piang zo lo a, limtakin geelna tawh maa kitunzo bek hi.</row>
		<row book="20" chapter="16" verse="3" tag="">[3] Na geelnate khempeuh TOPA ap in; tua hileh na geelna bangin tangtung ding hi.</row>
		<row book="20" chapter="16" verse="9" tag="">[9] Mihing in thu geel a, ahi zongin TOPA’ deihna bangin kisemkhia hi.</row>
		<row book="20" chapter="19" verse="21" tag="">[21] Mihing’ ngaihsutna-ah thu tampi om a, ahi zongin TOPA’ deihna tawh a kituakte bek kimang ding hi.</row>
		<row book="20" chapter="21" verse="5" tag="">[5] Limtakin ngaihsunin geelgeelna pen hauhna lampi hi a, nawhsa-in lopthop hihna pen zawnna lampi ahi hi.</row>
		<row book="20" chapter="24" verse="3-4" tag="">[3] Pilna tawh inn kilam a, ngaihsut siamna tawh inn kip hi. [4] Thungaihsut theihna inn sungah a hoih a manpha nate a dimtakin om hi.</row>
		<row book="20" chapter="24" verse="6" tag="">[6] Geel siamna tawh galte kizo a, ngaihsut siamna tawh gualzawhna kingah hi.</row>
		<row book="20" chapter="24" verse="27" tag="">[27] Na nuntakna ding zong masa inla, na an nek ding a kicin ciang bekin na inn ding lamin zi le ta nei pan in.</row>
		<row book="20" chapter="27" verse="23" tag="">[23] Na tuuhonte hoihtakin thei inla, na bawnghonte hoihtakin kem in.</row>
		<row book="21" chapter="3" verse="1" tag="">[1] Hih leitungah a piang thu khempeuh, Pasian in ama pian’ hun dinga a sehsa hunin a piansak ahi hi.</row>
		<row book="21" chapter="3" verse="11" tag="">[11] Amah in na khempeuh amau’ hun ciat tawh a kituak dingin a bawl hi. Amah in mailam thu theihnopna lungsim eite tungah hong guan a, ahi zongin ama sepnate a cing a theihzawhna ding hong guan lo hi.</row>
		<row book="22" chapter="2" verse="15" tag="">[15] “I leengguite pak ta ahih manin ngiano hon in a suksiat ma-in tua ngiano honte man ni,” hong ci hi.</row>
		<row book="23" chapter="32" verse="8" tag="">[8] Ahih hangin mipi lungsim a nei mi in na a hoihte geel a, thuhoih nate-ah a pang hi.</row>
		<row book="24" chapter="10" verse="23" tag="">[23] TOPA aw, mihing’ omdan ama uk theih ahih lohna ka theita a, ama kalsuanna ding ama geeltheih hi lo hi.</row>
		<row book="24" chapter="29" verse="11" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi.</row>
		<row book="33" chapter="5" verse="2" tag="">[2] Bethlehem Efrathah khua aw, nang pen Judah gamah khua neupen khat na hi a, ahi zongin nang sung panin Israel-te a uk ding khat ka piangsak ding hi. Ama gui pen tangtawng pek tawh kizom hi.</row>
		<row book="35" chapter="2" verse="3" tag="">[3] Hih thu a tunna ding hun hi pah nai lo ahih manin lai-in ciamteh in. Ahi zongin hong tung baihta ding a, kong lah khempeuh a manin hong tung ding hi. A tung hak tawh a kibangkha ahi zongin ngak keikai in. Ka seh hun a cin ciangin hong tung takpi ding a, zekai lua nawn lo ding hi.</row>
		<row book="40" chapter="3" verse="15" tag="">[15] Ahi zongin Jesuh in, “Pasian in hih dingin kisam a sak khempeuh i hih ding a kilawm thu ahih manin tu-in hong phum hoh in,” a cih ciangin Johan in zong a mang hi.</row>
		<row book="40" chapter="6" verse="25" tag="">[25] “Tua ahih ciangin note kiangah kong genin-ah: Na nuntak nadingun bang ne-in bang dawn ding cih ahi a, na pumpi uh a dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hi lo ahi hiam?</row>
		<row book="40" chapter="6" verse="31-32" tag="">[31] Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. [32] (Gentail mite in lunghihmawh penin a neihte uh hih bangte ahi hi.) Hih nate khempeuh na kisap lamtak uh vantungah a om na Pa un a thei hi.</row>
		<row book="40" chapter="12" verse="29" tag="">[29] Mi khatpeuh in mi thahat khat pa’ inn sungah lutin a neihsate a laksak theih nadingin tua inn nei a thahatpa a hencip masak phot ding kisam hi. A hencip zawh khit ciang bekin a inn-ah lutin a neihsate lathei pan hi.</row>
		<row book="42" chapter="10" verse="1" tag="">[1] Tua khit ciangin Jesuh in ama pai nading khua le mun khempeuhah nih nihin a na pai dingin mi sawmsagih seh a, ama mai-ah a mapaisak hi.</row>
		<row book="42" chapter="11" verse="21" tag="">[21] “Mi thahat khat in a hiam neih khempeuh tawh ama inn a cin ciangin a neihsa khempeuh suakta hi.</row>
		<row book="42" chapter="14" verse="28" tag="">[28] Mi khatpeuh in inn lianpi khat lamding a sawm le, ka zozo ding hiam cih a theih nadingin a bei dingzah tuat masa hi.</row>
		<row book="42" chapter="14" verse="31-32" tag="">[31] Galkap tul sawm a nei kumpi khat in galkap tul sawmnih tawh a hong kuan kumpi khat do dingin a kithawi leh, tua kumpipa a dozo ding mahin i hat takpi hiam ci-in ngaihsun masa ding hi. [32] A zozo ding ahih vet kei leh, tua kumpipa a hong tun ma, a gamla-ah a om lai-in, ama kiangah kamtaite sawl ding a, kilem nading thu gensak ding hi.</row>
		<row book="42" chapter="16" verse="4" tag="">[4] Tu’n ka gamtat nading ka theita hi. Tua ka ngaihsut bangin gamta leng, ka nasepna panin ka tawp ciangin lawm nei-in, amaute in a inn-ah kei hong tungsak ding uh hi,’ ci hi.</row>
		<row book="42" chapter="21" verse="24" tag="">[24] Mi pawlkhat, namsau tawh kithat ding a, pawlkhat, galmatin gam dangah kiciahpih ding hi. Tua ciangin Gentail mite’ uk hun a bei matengin Jerusalem khuapi a siacipin om ding hi.</row>
		<row book="43" chapter="5" verse="19" tag="">[19] Tua ahih manin Jesuh in amaute kiangah, “A mantakin gen lehang: Tapa in ama thu bek tawh bangmah sem lo a, a Pa in a sep a muhteng bek a sem ahi hi. Tua hi a, a Pa in a septeng mah a Tapa in zong a sem ahi hi.</row>
		<row book="43" chapter="14" verse="2" tag="">[2] Note’ om nading mun a bawlkhol dingin a pai ding ka hi hi. Ka Pa’ inn sungah om nading mun tampi om hi. A om lo ding hileh hih bangin thu ka hong gen kei ding hi.</row>
		<row book="43" chapter="15" verse="26" tag="">[26] “Ahi zongin Thuman a hong lak ding Huhpa ahi Kha Siangtho ka Pa kiang panin ka hong sawl ding hi. Amah hong tun ciangin keima thu hong gen ding hi.</row>
		<row book="43" chapter="16" verse="13" tag="">[13] Tua ahih manin thuman hong lak ding Kha Siangtho hong tun ciangin thu khempeuh a manin hong hilh ding hi. Ama ngaihsuttawm thu hong gen ding hi lo a, ama tungah a kigen thute le a hong tung ding thute a hong gen ding ahi hi.</row>
		<row book="44" chapter="15" verse="7" tag="">[7] Sauveipi a kisel khit uh ciangin Peter hong ding a, “Lawmte aw, Gentail mite in Pasian’ thu za-in a uptheih nadingun amaute tungah Lungdamna Thu a hilh dingin sawtpi lai pekin note lak panin Pasian in kei hong teelkhiatna thu na thei uh hi.</row>
		<row book="44" chapter="17" verse="26" tag="">[26] Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a piansakma pekin, mihingte’ nuntak tanvei ding le a ten nading uh mun a sehsa ahi hi.</row>
		<row book="44" chapter="20" verse="7" tag="">[7] Sani nitakin an nekhawm dingin ka kikhawm uh a, a zing ciangin a ding khia ding ahih manin Paul in a thuhilh zankim ciang dong a zomsuak hi.</row>
		<row book="45" chapter="1" verse="13" tag="">[13] Khrih sungah sanggamte aw, Gentail midangte lakah thu um mi ka ngah mah bangin note lakah zong ngah ding lametna tawh note kiangah pai ding tam veipi ka geel zel hangin ka hong pai theih lohna thu nong theih ding uh ka ut hi.</row>
		<row book="45" chapter="8" verse="28-29" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi. [29] Pasian’ Tapa mi khempeuh lakah a upa pen a suahtheih nadingin Pasian in a teelkholhsa mite, a Tapa tawh a kibang dingin a sehsa ahi hi.</row>
		<row book="46" chapter="3" verse="6" tag="">[6] Keima nasep pen khaici vawh hi a, Apollos’ nasep pen tuibuah hi a, ahi zongin a khangsak pa ahihleh Pasian ahi hi.</row>
		<row book="47" chapter="8" verse="11" tag="">[11] Tua ahih manin na patsa uh thu a bei dongin zomsuak unla, na geelsa uh na tangtunsak theih nadingun na neihsa uh tawh lawptakin na sem un.</row>
		<row book="49" chapter="1" verse="5" tag="">[5] Pasian in Jesuh Khrih hangin ama mite ahi dingin eite a hong bawl ding a sehkholhsa hi a, tua bangin a hong bawl ding pen ama tupna le a utna ahi hi.</row>
		<row book="49" chapter="1" verse="9-12" tag="">[9] Pasian in a pilna le a thumuhnate zangin ama geelsa bangin hong sem a, Khrih zangin a sepnop thusimteng eite tungah hong kilangsak hi. [10] Tua a geel thu pen, a hunhoih a tun ciangin Khrih khutnuai-ah, vantung le leitungah a om khempeuh gawm ding ahi hi. [11] Na khempeuh, Pasian’ ngaihsutna le a geelsa bangin a piang hi. A cil pek a kipanin a ngaihsutsa thu tawh kizui-in Khrih tawh i kipawlna hangin Pasian’ tate ihih nadingin Pasian mah in a hong sehsa ihi hi. [12] Tua ahih manin Khrih a muang masa eite in Pasian phatin a minthanna vang kilangsak ni.</row>
		<row book="50" chapter="2" verse="12-13" tag="">[12] Tua ahih ciangin ka hong it sanggamte aw, note tawh ka hong omkhawm lai-in ka thu na hong man’ tawntung uh mah bangin, tu-in note tawh ka hong omkhawm loh hun ciangin zong ka thu na hong man’ ding uh thupizaw lai hi. Pasian kihtakna le zahtakna tawh na maa uh nawt unla, amah in note hong hotkhiatna thu a cingtaak suaksak un. [13] Bang hang hiam cih leh note in utna lungsim na neih nading uh le ama deihna na zuihzawh nadingun note sungah Pasian in a tawntungin na a hong sem ahi hi.</row>
		<row book="54" chapter="4" verse="7" tag="">[7] Pasian’ thu tawh a kituak lo, a haihuai tangthu phuahtawmte ngaihsutin na nei vet kei in. Pasian’ deihna tawh a kituakin na nuntak zawh nadingin na kisin in.</row>
		<row book="58" chapter="9" verse="16-17" tag="">[16] Mi khat in a sih khit ciangin a gamhluah dingin a deih pa lai-in ciamtehin a koih leh a laibawl pa a sih phot ding kisam hi. [17] A laibawl pa a hin laiteng tua lai kizang thei lo a, a sih khit ciangin kizang thei bek hi.</row>
		<row book="59" chapter="4" verse="13-15" tag="">[13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. [14] Zing ciangin na nuntakna uh bangci ding cih nangawn na thei kei uh hi. Meiilum tawlkhat sung kaii-in a mangthang pak tawh a kibang lel na hi uh hi. [15] Note in, “Topa in hong thukimpih nakleh nungta-in tua bang tua bang i sem ding hi,” na cih ding uh hi bek hi.</row>
	</category>
	<category id="21">
		<row book="1" chapter="14" verse="21-24" tag="">[21] Sodom kumpipa in Abram’ kiangah, “A mite hong pia inla, ahih hangin a nate nang a dingin la in,” a ci hi. [22] Ahih hangin Abram in Sodom kumpipa kiangah, “Vantung le leitung a bawl Sang Pen TOPA Pasian tungah ka kiciam khinzo hi. [23] Nangmah in, ‘Abram ka hausak hi,’ ci kha ding na hih manin mimkhau ahi a, khedap khau ahi a, nangma a’ ahi na khat peuhpeuh ahi zongin ka la kei ding hi. [24] Tangvalte’ neksate le kei tawh hong kuan mite’ tanh dingte lobuang bangmah ka la kei ding hi. Aner, Eshkol, le Mamre-te amau’ tanh ding pia in,” a ci hi.</row>
		<row book="2" chapter="18" verse="21" tag="">[21] Tua tham loin, mi khempeuh lak panin Pasian a zahtak mi, a muanhuai mi le sumgolh a mudah mi, mi siamte na teelkhia ding hi. Tua bang mite pen a tul, a za, a sawmnga, a sawmte tungah a uk dingin na koih ding hi.</row>
		<row book="2" chapter="23" verse="8" tag="">[8] Sumgolh na la kei ding uh hi. Bang hang hiam cih leh sumgolh in uliante’ mit tawsak a, thuman mite’ thu heikhiatsak hi.</row>
		<row book="3" chapter="19" verse="15" tag="">[15] “Note in thukhenna-ah thu a tang loin na khen kei ding uh hi. Mizawngte langgen loin, a liante’ thu zui loin, thumanna tawh na vengte uh thu na khen ding uh hi.</row>
		<row book="4" chapter="22" verse="17-18" tag="">[17] bang hang hiam cih leh minphatna lianpi nang kong pia ding a, kei’ tunga nong gen peuhpeuh ka hih ding hi. Hong pai inla, hih mite hong samsiatsak in,’ ci hi,” ci-in a gen uh hi. [18] Ahih hangin Balaam in Balak’ nasemte kiangah, “Balak in kham leh ngun tawh a kidim ama inn hong pia ding hitaleh zong, TOPA ka Pasian’ thupiakna banah a tamzaw hitaleh a tawmzaw hitaleh bangmah ka hih thei kei hi.</row>
		<row book="5" chapter="10" verse="17" tag="">[17] Bang hang hiam cih leh TOPA na Pasian uh a lian, a vanglian, a kihtakhuai Pasian, angvan nei loin, sumgolh a la lo, pasian-te’ Pasian, topate’ Topa ahi hi.</row>
		<row book="5" chapter="16" verse="19" tag="">[19] Thutang na heikhia kei ding uh a, angvan tuam na nei kei ding uh hi. Sumgolh in mipilte’ mit tawsakin thumante’ thu heikhia ahih manin sumgolh na la kei ding uh hi.</row>
		<row book="5" chapter="27" verse="25" tag="">[25] “‘Mawhna nei lopa thah nadingin sumgolh a la mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="5" chapter="31" verse="29" tag="">[29] Bang hang hiam cih leh ka sih khit ciangin note siatgamtatin, note kong sawlna lampi panin na pial taktak ding lam uh ka thei hi. Note’ sepna tawh amah hehsakin, TOPA’ muhna-ah a sia gamta ding na hih manun, hong pai ding hunte-ah, note’ tungah gimna hong tung ding hi,” a ci hi.</row>
		<row book="7" chapter="16" verse="4-5" tag="">[4] Tua khit ciangin Samson in Sorek kuamah Delilah a kici numei khat ngai hi. [5] Tua ciangin Filistia mi uliante tua nu kiangah hong pai-in, “Amah hong zol inla, ama hatna koi-ah om hiam cihna le amah i nuaisiah zawh nadingin amah i hen theih nading, amah i zawh theih nading zia hong thei in. Na theihzawh le ngun pek tul le zakhat ciat nang kong pia ding uh hi,” a ci uh hi.</row>
		<row book="9" chapter="8" verse="1-3" tag="">[1] Samuel a teek ciangin amah in Israel-te’ tungah thukhenin a tapate a koih hi. [2] A ta upa’ min Joel hi a, a nihna’ min Abijah ahi hi. Amaute pen Beersheba-ah thukhente ahi uh hi. [3] Ahih hangin a tapate amah bangin gamta lo uh a, sum ngah ding lam bek kin uh ahih manin sumgolh la-in thuman heikhia uh hi.</row>
		<row book="9" chapter="10" verse="27" tag="">[27] Ahih hangin bangmah a man lo mi pawlkhat in, “Hih mipa in eite hong bangci hotkhiat zawh ding ahi hiam?” a ci uh hi. Amaute in amah simmawhin ama kiangah letsong puak lo uh hi. Ahih hangin amah in tua mite bangmah cih lo hi.</row>
		<row book="9" chapter="12" verse="3" tag="">[3] Hih lai-ah ka om hi; ka mawhna a om leh TOPA’ mai le a sathau nilh pa’ mai-ah ka mawhna hong pulak un. Kua’ bawngtal ka laksak hiam? Ahih kei leh kua’ la ka laksak hiam? Ahih kei leh kua khem ka hi hiam? Kua nengniam ka hi hiam? Ahih kei leh keima mit a tawsak dingin kua’ tung panin sumgolh la ngei ka hi hiam? Ka mawhna nong lah theih uhleh kong dinkik ding hi,” a ci hi.</row>
		<row book="9" chapter="17" verse="25" tag="">[25] Israel mite khatlekhat kiho-in, “Hih hong paikhia mipa na mu ngei uh hiam? Israel-te a to dingin hong paito takpi hi. Amah a that mipa tungah kumpipa in sum tampi pia-in, ama tanu zong pia ding a, a pa’ innkuante, Israel sungah aana nasep le siah khempeuh kipengsak ding hi,” a ci uh hi.</row>
		<row book="11" chapter="15" verse="18-19" tag="">[18] Tua ciangin Asa in TOPA’ biakinn sung vankoihna le kumpipa inn vankoihna sungah a omlai ngun le kham khempeuh la-in ama nasemte’ khut sungah tuate a pia hi. Tua ciangin kumpi Asa in Damaskas-ah a teng, Syria kumpi, Hezion’ tapa Tabrimmon, a tapa Benhadad kiangah tuate puak a, [19] “Ka pa le na pa mah bangin kei le nang kikalah kipawlna khat omsak ni. Ngun le kham letsong nangma tungah kong puak hi. Keima kiang panin amah a nungkik theih nadingin Israel kumpi Baasha tawh na kipawlna va sutat in,” a ci hi.</row>
		<row book="14" chapter="19" verse="7" tag="">[7] Tu-in note in TOPA zahtak unla, na hihnate uhah kingaihsun un. Bang hang hiam cih leh TOPA i Pasian in thuman heikhiatna, mi deidanna, le sumgolh laknate deih lo hi,” a ci hi.</row>
		<row book="15" chapter="4" verse="5" tag="">[5] Amau’ ngimna a tangtun theih loh nadingin amaute in a langpang dingin zum nasemte golhguk pia uh hi. Persia kumpipa Sairas’ hun a kipan kumpi Darias hun dong hih bangin hih ngitnget uh hi.</row>
		<row book="16" chapter="6" verse="10-13" tag="">[10] Mehetabel’ tapa Delaiah, a tapa Shemaiah a inn-ah omcip ahih manin ni khat ama kiangah ka pai leh amah in, “Pasian’ inn sung, siangtho munah kituahin biakinn kong kikhaknelh ni; bang hang hiam cih leh nang hong that dingin amaute hong pai uh a, zanin amaute in nang hong that ding uh hi,” hong ci hi. [11] Ahih hangin keimah in, “Mi kei bangte tai ding ahi hiam? Mi kei bangte a suahtak nadingin biakinn sungah bu ding ahi hiam? Ka pai peuhmah kei ding hi,” ka ci hi. [12] Tua ciangin a thusim ka phawkkhia hi. Pasian in tua bang thu a gen dingin amah a sawl hi lo a, Tobiah le Sanballat in tua bangin thugen dingin golhguk a na pia na hi a, ama thugenna pen keimah suksiat nopna ahi hi. [13] Ama thugen bangin gamta-in mawhna ka bawl theih nadingin keimah hong lausak nadingin a kicial ahi hi. Tua bangin zuikha leng kei hong minsia sakin hong simmawh ding uh hi.</row>
		<row book="17" chapter="3" verse="8" tag="">[8] Tua ciangin Haman in Kumpipa Ahasueras’ kiangah, “Na ukna gam tuamtuam sunga om mite lakah a om kawikawi, amau a tuam om mi pawlkhat om hi. Amau’ ngeinate pen midangte a’ tawh kibang lo a, amaute in nangma thukhamte zui lo uh hi. Tua ahih manin hih mite na hici khahkhong ding kilawm lo hi.</row>
		<row book="18" chapter="1" verse="1" tag="">[1] Uz gamah Job kici min nei mi khat a om hi. Tua mipa a paubaang lo, a thutang, Pasian a zahtak mi khat hi a, amah in gamtat hoih lo peuhmah peel hi.</row>
		<row book="18" chapter="15" verse="34" tag="">[34] Bang hang hiam cih leh Pasian a ngaihsun lote mi cimang suak a, sumgolh tawh a kilam innte mei in kangtum hi.</row>
		<row book="18" chapter="36" verse="18" tag="">[18] Sumgolh’ khemsa-in gamta kei inla, leitung nate’ bawlin lam kipialsak kei in.</row>
		<row book="19" chapter="15" verse="5" tag="">[5] ama sum a meetin a kha lo, thutang mite a langpan lo, golhguk a la lo mite teng ding uh hi. Hih bangin a gamtate pen ling ngei lo ding hi.</row>
		<row book="19" chapter="26" verse="9-10" tag="">[9] Mimawhte, mi that nuamte, siatna a bawl mite, le golhguk a la nuamte tawh kei hong susia khawm kei in. [10] Mimawhte, mi that nuamte, siatna a bawl mite, le golhguk a la nuamte tawh kei hong susia khawm kei in.</row>
		<row book="20" chapter="1" verse="10" tag="">[10] Ka ta aw, mi hoih lote in nang hong zol ciangin, amau’ zolna zui kei in.</row>
		<row book="20" chapter="10" verse="2" tag="">[2] Thuman loin ngahna-ah phattuamna om lo a, thumanna in sih nading pan hong hon hi.</row>
		<row book="20" chapter="11" verse="1" tag="">[1] Tawikhaina man lo a zangte TOPA in mudah a, tawikhaina man a zangte tungah TOPA lungkim hi.</row>
		<row book="20" chapter="14" verse="31" tag="">[31] Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna ahi hi.</row>
		<row book="20" chapter="15" verse="27" tag="">[27] A man loin sum ngahna in innsung lungkhamsak a, sumgolh a deih lote a nuntak sauvei nuam hi.</row>
		<row book="20" chapter="17" verse="8" tag="">[8] Sumgolh a zangte in ai bangin ngaihsun uh a, a deih khempeuh uh a ngahsak dingin ngaihsun uh hi.</row>
		<row book="20" chapter="17" verse="23" tag="">[23] A ginalo thukhente in sumgolh sangsim uh a, a thukhenna uhah thuman om nawn lo hi.</row>
		<row book="20" chapter="18" verse="16" tag="">[16] Letsong in a piapa a dingin lampi honsak a, miliante tawh kimusak thei hi.</row>
		<row book="20" chapter="20" verse="17" tag="">[17] A man loin a kingah an pen lim zungzung a, ahi zongin a nung ciangin suangtang haikhak tawh a kibang ahi hi.</row>
		<row book="20" chapter="21" verse="14" tag="">[14] A simthamin letsong piakna in hehna damsak a, puannuai tawi in sinsona daisak hi.</row>
		<row book="20" chapter="28" verse="21" tag="">[21] Mi langbawlna hoih lo a, ahi zongin letsong neucik khat hangin thukhente gamta khial thei zel hi.</row>
		<row book="20" chapter="29" verse="4" tag="">[4] Thumanin a gamta kumpi in a gam kipsak a, sum bek a ngaihsun kumpi in a gam siasak hi.</row>
		<row book="20" chapter="29" verse="14" tag="">[14] Kumpipa in mizawngte’ thu a manin khensak leh a ukna kip tawntung ding hi.</row>
		<row book="21" chapter="7" verse="7" tag="">[7] Mipil khat in midangte a khem ciangin mihai bangin a gamta ahi hi. Sumgolh lakna in a lapa’ gamtat hoihna siasak hi.</row>
		<row book="23" chapter="1" verse="4" tag="">[4] Ah, a khial minam, mawhna in a nencip mite, siatna a bawlte’ suanlekhakte, a gamtatsia tapate! Amaute in TOPA nusia khin uh a, amaute in Israel-te’ Siangtho Pasian simmawh khin uh hi. Amaute in lam khial khin taktak uh hi.</row>
		<row book="23" chapter="1" verse="17" tag="">[17] Gamtat hoih ding kisin un. Thumanin gamta unla, kinetniamna kheel un. Pa nei lote hu unla, meigong numei panpih un,” ci hi.</row>
		<row book="23" chapter="1" verse="23-24" tag="">[23] Na uliante, mi lehdote hi a, gutate tawh a kikhawlte ahi hi. Mi khempeuh in sumgolh le letsong a deih uh hi. Amaute in pa nei lote panpih lo uh a, meigongnu’ thu amaute in sang lo uh hi. [24] Tua ahih ciangin, Topa, Vanglian TOPA, Israel-te’ Vanglian Pasian in hih bangin ci hi: “Ah, ka lang ahi note’ tungah ka hehna kong khahkhia ding a, ka gal ahi note tungah keimah in kong thuk ding hi.</row>
		<row book="23" chapter="5" verse="20" tag="">[20] A phate sia ci-in, a siate pha ci a, khuavak dingin khuamial koihin, khuamial dingin khuavak koih a, a khum dingin a kha koihin, a kha dingin a khum a koihte in gimna ngah tahen.</row>
		<row book="23" chapter="5" verse="22-23" tag="">[22] Leenggahzu tampi a dawnte, khamtheih zunek a hatte, [23] mimawhte sumgolh tawh khah a, midikte a mawhsakte in gimna ngah ta hen!</row>
		<row book="23" chapter="10" verse="1-3" tag="">[1] A cimawhte’ thutang kimlai hei khiatsakin, keima mite sungah a zawngte’ thuman sutkhia-in, meigong numeite’ neihsa amau a’ ding a suahtheihna ding le pa nei lote’ neihsa amau’ nek dingin a bawl theih nadingun a man lo thukhensatna pia a, nenniamna thu a gelhte in gimna ngah ta uh hen! [2] A cimawhte’ thutang kimlai hei khiatsakin, keima mite sungah a zawngte’ thuman sutkhia-in, meigong numeite’ neihsa amau a’ ding a suahtheihna ding le pa nei lote’ neihsa amau’ nek dingin a bawl theih nadingun a man lo thukhensatna pia a, nenniamna thu a gelhte in gimna ngah ta uh hen! [3] Gimpiak ni hun, gamlapi panin huihpi hong nun’ ciangin note in bangcih ding na hi uh hiam? Huhna ngenin kua kiangah tai ding a, na neihsa uh koi lai-ah koih ding na hi uh hiam?</row>
		<row book="23" chapter="33" verse="15" tag="">[15] Thumanin gamta-in thutang na gen uhleh na suakta ding uh hi. Na vangliatna uh mizawngte khemna-in zang kei unla, sumgolh deih kei un. Mi thah ding le siatna gamtat ding a vaihawmte tawh kipawl kei un.</row>
		<row book="24" chapter="6" verse="20" tag="">[20] Bang deihna tawh Sheba gam panin paknamtuite hong pai a, gamlapi panin sing namtuite hong tung ahi hiam? Na meihal biaknate uh ka sang thei kei a, nong biaknate uh deihhuai ka sa kei hi.</row>
		<row book="26" chapter="5" verse="11" tag="">[11] “Tua ahih ciangin Topa PASIAN ahi keimah a nungta ka hih mah bangin, note in siatna nam khempeuh le a muhdahhuai gamtatna tawh ka biakinn ninsak na hih manun cikze hetloin note kong sukmang taak kei leh, ci-in ka kiciam hi.</row>
		<row book="26" chapter="13" verse="19" tag="">[19] Mangbuhham khut khat dim le anlum them tawmkhat na ngah theih nadingun ka mite’ mai-ah kei nong minsiasak uh hi. A si dingin a kilawm lopite na that nuam uh a, a hing dingin a kilawm lopite na hingsak nuam uh hi. Tua bangin ka mite tungah zuauthu genin, amaute in note’ thugen hong um uh hi.</row>
		<row book="26" chapter="16" verse="49" tag="">[49] Na sanggamnu’ mawhna pen: Amah le a tanute in nek ding tampi nei-in nuamsa mahmahin, daitakin om uh ahih manin amaute kiphasak uh a, a zawng a cimawhte don lo uh hi.</row>
		<row book="26" chapter="22" verse="12-13" tag="">[12] Pawlkhat in sum deih manin mi that uh hi. Pawlkhatte in a Israel mipih sum leitawi a late tungah nuamtak sa-in a meet lakna tawh hauhlawh uh hi. Amaute in kei hong mangngilh uh hi, Topa PASIAN in ci hi. [13] “A man loin mi’ na na suhna le mi na thahna hangin ka khuttum ka zial ding hi.</row>
		<row book="30" chapter="2" verse="6" tag="">[6] TOPA in hih bangin ci hi: Israel mite thumvei a khialh khit, a liveina hangin pel loin amaute gim ka pia ding hi. Bang hang hiam cih leh amaute in leiba a loh zawh loh man bekun midik kimlai zuak uh a, khedap bu khat man a loh zawh loh man bekun mi cimawhte sila-in a zuak uh hi.</row>
		<row book="30" chapter="5" verse="12" tag="">[12] Bang hang hiam cih leh na khialhna tampite uh le na mawhna tampite uh a vekin ka thei khin hi. Thuman mite gimsakin, sumgolh na la uh a, thukhenna zumah mizawngte’ thu a manin na khen kei uh hi.</row>
		<row book="33" chapter="3" verse="11" tag="">[11] Khuapi ukte in sumgolh ngahtheihna ding ngaihsutna bek tawh thu khen a, siampite in sum ngahtheihna ding ngaihsutna bek tawh thu gen a, kamsangte in zong sum ngahtheihna ding ngaihsutna bek mah tawh mailam thu genkhol uh hi. Tua bang hinapi-in amaute in TOPA, muanin nei uh a, “ TOPA in eite hong ompih a, eite tungah siatna hong tung lo ding hi,” a ci uh hi.</row>
		<row book="33" chapter="7" verse="3" tag="">[3] A sia lama gamtat ding siam mahmah uh a, uliante le thukhente in sumgolh ngenin, miliante in amau’ deihteng pulak uh a, kipawlin vaihawm khawm uh hi.</row>
		<row book="40" chapter="7" verse="21" tag="">[21] “Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kim lo ding uh a, vantungah a om ka Pa’ deihna bangin a gamtateng bek lutthei ding uh hi.</row>
		<row book="40" chapter="26" verse="15" tag="">[15] “Note’ khut sungah amah hong pia leng, note in kei bang tawh hong guai ding na hi uh hiam?” a cih ciangin ngun peek sawmthum a pia uh hi.</row>
		<row book="40" chapter="27" verse="3-9" tag="">[3] A lehhek pa Judas in Jesuh a si dingin thu a kikhenna a muh ciangin kisikkik ahih manin siampi liante le upate kiangah a ngun peek sawmthumte va paipih kik a, [4] “Mawhna a nei lo mipa a si dingin lehhek kha ka hih manin ka mawh hi,” a va ci hi. Ahi zongin amaute in, “Kote tawh bang kisai nawn ding ahi hiam? Nangma tavuan ahi hi,” a na cihsan uh hi. [5] Tua ciangin amah in biakinn sungah a ngun peekte lawnin paikhia a, amahmah a gui-awk hi. [6] Ahi zongin siampite in tua ngun peekte tawm uh a, “Hih sumte pen mi thah nadingin a kipia sum ahih manin biakinn sumkholna-ah koih dingin kilawm lo hi,” a ci uh hi. [7] Tua ahih manin amaute a kikup khit uh ciangin khualmi a site a kivui nadingin beelseek pa’ lo a lei uh hi. [8] Tua ahih manin tu dongin tua lo pen, “Mi Thahna Lo,” a kici hi. [9] Tua ahih manin kamsang Jeremiah in, “Israel mite pawlkhat in ama man dingin a seh tua ngun peek sawmthum la uh a,</row>
		<row book="40" chapter="28" verse="12-15" tag="">[12] Siampi liante in upate tawh thu kikupna khat nei-in vai a hawm khit uh ciangin sum tampi tawh galkapte golhguk uh a, [13] “Mite kiangah, ‘A nungzuite, zanin ka ihmut kalun hong pai-in a luang a gukhia uh hi,’ ci-in gen un. [14] Gam ukpa Pilat in hih thu a zak ciangin ama lungkim zawh nading dongin ka na genpih ding uh a, note a dingin bangmah lunghihmawhna om lo ding hi,” a ci uh hi. [15] Tua ahih manin galkapte in a sum sang uh a, a kisawl bangin a gamta uh hi. Tua ahih manin tuni dongin Jew mite lakah tu-a bangin hih thu a kigengen lai ahi hi.</row>
		<row book="41" chapter="14" verse="11" tag="">[11] Siampi liante in a thu a zak uh ciangin lungdam mahmah uh a, sum tawh kong guai ding uh hi, ci-in thu a ciam uh hi. Tua ahih manin Judas in Jesuh a lehhek theih nading a hunhoih a zong hi.</row>
		<row book="42" chapter="22" verse="5" tag="">[5] Amaute na nuam mahmah uh a, sum tawh guaih dingin thuciam a na pia uh hi.</row>
		<row book="44" chapter="6" verse="11" tag="">[11] Tua ciangin amaute in mi cialin sumgolh pia uh a, “Moses le Pasian langpangin thu a genna ka za uh hi,” cisak uh hi.</row>
		<row book="44" chapter="8" verse="18-20" tag="">[18] Sawltakte in amaute tungah a khut uh a ngak ciangin Kha Siangtho a ngahna uh mu ahih manin Simon in Peter le Johan kiangah sum pia a, [19] “Kei zong ka khut ka ngakna mi peuhpeuh in Kha Siangtho a ngahtheih nadingin hih bang vangliatna kei zong hong pia un,” a ci hi. [20] Ahi zongin Peter in, “Pasian’ piakkhong na pen sum tawh lei theih dingin ngaihsun na hih manin na sumteng tawh sikhawm in.</row>
		<row book="44" chapter="24" verse="25-26" tag="">[25] Ahi zongin Paul in thu gengenin, a hoihin a gamtat nading, pumpi ki-uk zawh nading, le hong tung ding Thukhenna Hunte a gen tohtoh ciangin, Feliks hong lau a, “Va paikik phot in. Hun ka ngah ciangin kong samkik ding hi,” ci-in a gen hi. [26] Paul in sumgolh zong hong pia thei leh ci-in ngaihsunkawm ahih manin Paul kiangah va pai zelin a kiho zelzel uh ahi hi.</row>
		<row book="54" chapter="6" verse="10" tag="">[10] Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uh hi.</row>
		<row book="55" chapter="3" verse="1-5" tag="">[1] Nitawp ni hun pen a lauhuai hun ahih ding lamtak phawk in. [2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin, [3] mi khual loin, hehpihna nei loin, mi gensia-in, ngongtatin, kihtakhuai-in, thuhoih deih loin, [4] ciampelin, thu khual loin, kiphasak gawpin, Pasian don loin pumpi nopsakna bek deihin, [5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in.</row>
		<row book="58" chapter="13" verse="5" tag="">[5] Sum deihluatna tawh na kipelh nadingun na nuntakna uhah kikem unla, na neihzah uh tawh lungkim un. Pasian in, “Note ka hong nusia ngei kei ding a, ka hong tamasak ngei kei ding hi,” hong ci hi.</row>
		<row book="59" chapter="1" verse="3" tag="">[3] Tua bangin na upna uh hong kize-etna na thuakzawh uh ciangin na kipna uh hong kilangsak ahihna thu na thei uh hi.</row>
		<row book="59" chapter="1" verse="27" tag="">[27] Pa Pasian in a siangtho biakna citakin a ngaihsut thu in: Tagahte le meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna ahi hi.</row>
		<row book="59" chapter="2" verse="6-7" tag="">[6] note in mizawngte na simmawhbawl uh hi. Note hong bawlsia-in thukhen zum hong tun pahpahte, mihaute hizaw uh hi. [7] Pasian in note a hong phuah min hoih a gensiate, mihaute mah ahi uh hi.</row>
		<row book="59" chapter="3" verse="16" tag="">[16] Enna le huaihamna a om nakleh buaina le siatna nam khempeuh tawh kizom pahpah hi.</row>
	</category>
	<category id="22">
		<row book="19" chapter="51" verse="12" tag="">[12] Nong hotkhiatna hangin hong lungdamsakkik inla, utna lungsim tawh keimah hong huh ta in.</row>
		<row book="42" chapter="10" verse="20" tag="">[20] Ahi zongin dawite in na thu uh hong manna hangin lungdam kei unla, vantungah na min uh a kigelh manin lungdamzaw un,” a ci hi.</row>
		<row book="43" chapter="14" verse="6" tag="">[6] Jesuh in ama kiangah, “Keimah in Lampi ka hi a, Thuman, le Nuntakna zong ka hi hi. Kei hong suang loin Pa kiangah kuamah tung thei lo ding hi.</row>
		<row book="43" chapter="17" verse="3" tag="">[3] Nang bek a man Pasian na hihna thu le nangmah in na hong sawl Jesuh Khrih hong theihna pen amaute a dingin nuntak tawntung ngah nading lampi ahi hi.</row>
		<row book="43" chapter="3" verse="3-8" tag="">[3] Jesuh in, “A mantakin kong genin-ah, mi khatpeuh a suahkik kei leh Pasian’ Ukna sungah lut thei lo ding hi,” a ci hi. [4] Tua ciangin Nikodemas in, “Mi khat a teek khit ciangin bangci suahkik thei ding ahi hiam? A nu’ sungah lutkikin suakkik thei ding ahi hiam?” ci-in a dot ciangin [5] Jesuh in, “A mantakin kong genin-ah, mi khatpeuh tui le Kha Siangtho tawh a suahkik kei leh Pasian’ Ukna sungah lut thei lo ding hi. [6] Mihing sung panin a suakte mihing mah hi bek a, Kha tawh a suakte pen kha mi ahi hi. [7] Tua ahih manin, ‘Na suahkik ding ahi hi,’ ka hong cihna hangin lamdangsa kei in. [8] Huih zong a utna peuhpeuhah nung a, a huging na zaktheih hangin koi lam panin hong nung a, koi lamah nung ahi hiam, cih na mu thei kei hi. Kha tawh a suak mite zong tua mah bang ahi hi,” ci-in a dawng hi.</row>
		<row book="43" chapter="3" verse="16-18" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi. [17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi. [18] Amah a um mite in mawhsak thukhenna thuak lo ding uh hi. Amah a um lote pen Pasian’ Tapa neihsun um lo uh ahih manin mawhsak thukhenna a thuak khinta uh ahi hi.</row>
		<row book="43" chapter="3" verse="36" tag="">[36] Tua ahih manin Tapa a um mi peuhmah nungta tawntung ding a, Tapa’ thu a mang lote in nuntak mu lo ding a, amaute tungah Pasian heh tawntung ding hi,” a ci hi.</row>
		<row book="43" chapter="4" verse="14" tag="">[14] ahi zongin keima piak ding tui a dawn khempeuh dangtak kik nawn lo ding uh hi. Tua ka piak tui a dawnte sungah nuntakna tuinak piang ding a, a nungtasak paisuak ding hi,” a ci hi.</row>
		<row book="43" chapter="6" verse="47-50" tag="">[47] A mantakin kong genin-ah, kei hong umte bek in nuntak tawntungna ngah hi. [48] Kei pen nuntakna an ka hi hi. [49] Na pu na pate un gam sungah manna ne uh a, a vekpi-un si veve uh hi. [50] Ahi zongin vantung panin a hong pai an a ne mi peuhmah si lo ding hi.</row>
		<row book="43" chapter="8" verse="32" tag="">[32] Tua ciangin thuman na thei ding uh a, tua thuman in note hong suaktasak ding hi,” a cih leh</row>
		<row book="43" chapter="8" verse="36" tag="">[36] Tua ahih manin Tapa in note hong khah le a suakta takpi na hi uh hi.</row>
		<row book="44" chapter="2" verse="47" tag="">[47] Pasian phat uh a, khatlekhat thupha kideihsakin a om uh hi. Pasian in nisimin hotkhiatna a ngah mi kibehlapsak tawntung hi.</row>
		<row book="44" chapter="4" verse="12" tag="">[12] Ama hang bek tawh hotkhiatna kingah thei ding hi. Bang hang hiam cih leh eite in hotkhiatna i ngahtheih nadingin leitung khempeuhah Pasian in hong piak min dang khat zong om lo hi,” ci-in a gen hi.</row>
		<row book="44" chapter="16" verse="31" tag="">[31] Amaute in, “Topa Jesuh um in. Tua hileh nang le na innkuanpihte in hotkhiatna na ngah ding uh hi,” ci-in a dawng uh hi.</row>
		<row book="45" chapter="5" verse="17-19" tag="">[17] Mi khat bek’ mawhna hangin sihna in hong uk ahihleh mi khat mah ahi Jesuh Khrih hangin nakpitakin a lian Pasian’ hehpihna le mihoih-a sanna a ngah mite nungta-in thahatzaw kan ding uh hi. [18] Tua hi a, khialhna khat in mi khempeuh tungah thukhenna tungsak ahih mah bangin gamtatna hoih khat mah in mi khempeuh khahin nungtasak hi. [19] Mi khat in thu a man loh manin mi tampi mimawh a suahsak mah bangin mi khat in thu a manna hangin mi tampi in Pasian tawh kipawl theihna a ngah ding uh ahi hi.</row>
		<row book="45" chapter="6" verse="23" tag="">[23] Bang hang hiam cih leh mawhna in thaman hong piak pen sihna hi a, ahi zongin i Topa Jesuh tawh i kipawl manin Pasian’ hong piakkhong pen nuntak tawntungna ahi hi.</row>
		<row book="45" chapter="10" verse="9-13" tag="">[9] Jesuh pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uhleh hotkhiatna na ngah ding uh hi. [10] Bang hang hiam cih leh i lungsim ah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah ahi hi. [11] Lai Siangtho in, “Amah a um mi peuhmah tavai lo ding hi,” ci hi. [12] Bang hang hiam cih leh Jew mi le Gentail mi a kideidanna om lo ahih manin Topa pen mi khempeuh’ Topa hi kim a, ama kiangah a ngen khempeuh tungah thupha tampi tak a pia hi. [13] Lai Siangtho in zong, “Topa tungah huhna a ngen khempeuhte in hotkhiatna a ngah ding uh hi,” ci hi.</row>
		<row book="47" chapter="4" verse="3-4" tag="">[3] Lungdamna thu ka hilhte uh kitel lo ahihleh zong siatna a thuak mite a’ ding bekin a kitel lo hi ding hi. [4] Tua bang mite pen hih leitung pasian gilote in a lungsim mit uh tawsak ahih manin um lo uh a, Pasian tawh a kibang teekteek Khrih minthanna hangin amaute tungah a hong taang lungdamna thu khuavak mu thei lo uh hi.</row>
		<row book="47" chapter="5" verse="17" tag="">[17] Tua ahih manin mi khatpeuh, Khrih tawh a kipawl ciangin mi thak suak a, a mi lui ngeina bei-in a mi thak ngeina a neita ahi hi.</row>
		<row book="49" chapter="2" verse="8-9" tag="">[8] Note’ upna hangin Pasian’ hong hehpihna tawh hotkhiatna a ngah na hi uh hi. Note’ thalawhna hangin a ngah hi loin Pasian’ hong piakkhong ahi hi. [9] Note’ hanciamna tawh a ngah hi lo na hih manun na kisialh nading uh a thu om lo hi.</row>
		<row book="51" chapter="1" verse="13" tag="">[13] Amah in khuamial vangliatna panin eite hong honkhia-in, a lungmuanhuaina mun, a it a Tapa’ ukna sungah hong koih a,</row>
		<row book="51" chapter="2" verse="14" tag="">[14] Eite a dingin a hoih lo, i mawhna a kiciamtehna khempeuh, hong phiatsak a, tuate khempeuh singlamteh tungah kilhcipin a beisak ta hi.</row>
		<row book="56" chapter="2" verse="11-13" tag="">[11] Bang hang hiam cih leh mi khempeuh in hotkhiatna a ngahtheih nadingun Pasian in ama hehpihna hong lak khinzo hi. [12] Eite in i lamet, a lian Pasian le eite hong Hon Jesuh Khrih a vangliatna hong kilatkik ding hun ngakin i om laitakin i biakna tawh a kituak lo thute le leitung nate deihna phiatin, lungsim hi hithiatin omin, thutangin, hih leitungah Pasian’ deihna bangin i nuntak nadingin tua hehpihna thu in eite hong hilh hi. [13] Eite in i lamet, a lian Pasian le eite hong Hon Jesuh Khrih a vangliatna hong kilatkik ding hun ngakin i om laitakin i biakna tawh a kituak lo thute le leitung nate deihna phiatin, lungsim hi hithiatin omin, thutangin, hih leitungah Pasian’ deihna bangin i nuntak nadingin tua hehpihna thu in eite hong hilh hi.</row>
		<row book="60" chapter="1" verse="5-9" tag="">[5] Note’ upna hangin nitawp ni ciangin na ngah ding uh hotkhiatna nomau-a’ ahihna a kilatsak nadingin Pasian in ama vangliatna tawh a hong kepsak ahi hi. [6] Tua ahih manin tu laitakin mite’ bawlsiatna a tuamtuam na thuak manun tawlkhat na lungkham uh ahi zongin hih bang thuakna hangin lungdamzaw un. [7] Hih bang thuaknate in a um takpi mah na hihna uh hong kilangsak hi. A siathei khamte nangawn, a hoih taktak mah ahi hiam, ci-in mite in mei tawh sin uh ahih manin, kham sangin a manphazaw note’ upna zong a kiptak mah ahi hiam, ci-in Pasian in hong sin ding mah ahi hi. Tua bangin na thuakzawh uhleh Khrih hong kilat Ni ciangin phatna, minthanna, le pahtawina na ngah ding uh hi. [8] Amah mu ngei lo napi-in na it uh a, amah mu ngei lo napi-in a thu umin kama genzawh loh zah dongin nakpitakin na lungdam uh hi. [9] Tua bangin na upna uh hangin kha thu-ah hotkhiatna a ngah na hi uh hi.</row>
		<row book="60" chapter="1" verse="23" tag="">[23] A sithei nu le pate sung pan hi loin a sithei lo nu le pate sung panin a nungta tawntung Pasian’ thu tawh naungek bangin a suakkik na hi uh hi.</row>
		<row book="62" chapter="4" verse="14" tag="">[14] Pa Pasian in leitung mite a honkhia dingin a Tapa a hong paisakna thu kote in thei-in midang kiangah genbelin ka nei uh hi.</row>
		<row book="62" chapter="5" verse="11-13" tag="">[11] Tu-in Pasian’ teci panna in: Pasian in ama Tapa tungtawnin eite tungah nuntak tawntungna a hong pia hi. [12] Pasian’ Tapa tawh a kipawl peuhmah in nuntak tawntungna nei a, Pasian’ Tapa tawh a kipawl lote in nuntak tawntungna nei lo uh hi, cihna ahi hi. [13] Pasian’ Tapa a um mite in nuntak tawntungna a nei na hih lamtak uh na theih nadingun hih lai a hong gelh ka hi hi.</row>
	</category>
	<category id="23">
		<row book="1" chapter="2" verse="5" tag="">[5] TOPA Pasian in leitungah guah zusak nai lo a, leitang a kho ding mi om lo ahih manin gam sung kungnote lei sungah om nai lo a, lo sung ankungte pokhia lo hi.</row>
		<row book="1" chapter="2" verse="15" tag="">[15] TOPA Pasian in mipa la-in, Eden huan kho-in a kem dingin a koih hi.</row>
		<row book="1" chapter="29" verse="18-21" tag="">[18] Jakob in Rachel ngai hi. Amah in, “Na tanu a nauzaw Rachel thalawh nadingin nangma na kum sagih kong sem ding hi,” a ci hi. [19] Laban in, “Midang tungah amah ka piak ding sangin nang’ tungah amah kong piak ding hoihzaw hi; kei kiangah om in,” a ci hi. [20] Tua ahih ciangin Jakob in Rachel a ngah nadingin kum sagih sung na sem a, amah a itna hangin tua hunte ni tawmno khat tawh kibang a sa hi. [21] Tua ciangin Jakob in Laban kiangah, “Ka hun cingta ahih ciangin amah tawh ka lupkhawm theih nadingin ka zi hong pia in,” a ci hi.</row>
		<row book="2" chapter="20" verse="9" tag="">[9] Ni guk sung nomau’ na semin na nasep ding khempeuh uh na hih ding uh hi.</row>
		<row book="5" chapter="25" verse="4" tag="">[4] “Bawng in an a cil laitakin a muk na tuam kei ding uh hi.</row>
		<row book="11" chapter="6" verse="37" tag="">[37] A kum lina, Ziv kha-in TOPA’ biakinn a bulpi kipan hi.</row>
		<row book="13" chapter="4" verse="38-41" tag="">[38] a minin a kilo hih mite pen amau’ beh ciatah ulian hi uh a, amau’ beh ciat nakpitakin a khang hi. [39] A tuuhonte uh a dingin lonona a zong dingin kuam nisuahna lampang, Gedor lutna lamah khualzin uh a, [40] lei hoih, lonona, le gam zai-in, gam dai-in, a nopna mun mu uh hi; bang hang hiam cih leh tua lai-ah a teng masate pen Ham mite ahi uh hi. [41] A minin a kiciamteh hih mite, Judah kumpi Hezekiah’ hun sungin hong pai uh a, tua lai-ah a om Meunim mite le amau’ puanbukte susia-in tuni dongin amaute beisak uh a, amau’ tuuhonte a dingin tua lai-ah lonona om ahih manin amau’ munah amaute a teng uh hi.</row>
		<row book="14" chapter="15" verse="7" tag="">[7] Ahih hangin nang, hang in! Na nasepna thaman hong kipia ding ahih manin na khut zawsak kei in,” a ci hi.</row>
		<row book="14" chapter="26" verse="10" tag="">[10] Tua ciangin amah in gamlakah tausangte lam a, Shefelah le zanglei-ah ganhon tampi nei ahih manin tuikhuk tampi to a, lei nasep uuk ahih manin mualtung le lei hoihna gamte-ah lokhote le leenggui puahte a nei hi.</row>
		<row book="18" chapter="1" verse="10" tag="">[10] Amah le a innkuan le a neihsate khempeuh na hutna-in a kimkotah daai khan hi lo na hi hiam? Ama hihna khempeuhah thupha na pia a, genzawh lohin ama neihsa pung hi.</row>
		<row book="19" chapter="90" verse="17" tag="">[17] Kote’ TOPA Pasian aw, kote tungah na thupha hong tungsak inla, kote’ nasepna khempeuh hong tangtungsak in.</row>
		<row book="19" chapter="127" verse="1-2" tag="">[1] TOPA in inn lampih kei leh innlamte’ sepna a mawkna ahi hi. TOPA in khuapi hutpih kei leh khuapi cingte’ cinna a mawkna ahi hi. [2] Zingsangin tho baihin, gimpi a nangma sepsa an na nek hakna zong a mawkna mah ahi hi. Bang hang hiam cih leh amah in ama itte tungah a ihmut sung nangawnun a pia hi.</row>
		<row book="19" chapter="128" verse="2" tag="">[2] Na khut tawh na sep thaman na ne ding a, na lungdamin na maavang ding hi.</row>
		<row book="20" chapter="6" verse="4-12" tag="">[4] Ihmumu kei inla, om mawkmawk kei in. [5] Sabeng pa’ kiang panin a suahtak nadingin sakhi a tai bangin, thangah a awk vasa a kitom bangin na suahtak nadingin hanciam in. [6] Thadahpa aw, miksite kiangah pai inla, amau’ nuntakzia va en in. [7] Amaute in a uk ding le a makai ding kuamah nei lo napi-in, [8] khuakhal sungin a nek ding uh, tuk hun sungin kaikhawm khol uh hi. [9] Thadahpa aw, bang tanvei lumlum ding a, cik ciangin thokhia ding na hi hiam? [10] Tawmkhat sung mengme lai ning, na cih kikalin [11] zawnna le cihmawhna in migilo gutate bangin nang hong sugawp pak ding hi. [12] Miginalo pa, a gilo pa, thuzuau genin vak kawikawi a,</row>
		<row book="20" chapter="10" verse="4-5" tag="">[4] Thadahna in zawnna hi a, thanuamna in hauhna hi. [5] A hunin an a lapa mipil hi a, anlak hunin a ihmu pa in maizumna a ngah hi.</row>
		<row book="20" chapter="12" verse="11" tag="">[11] Nakpi takin lo khote in an hau a, man nei lopi-in hun beisakna in haina ahi hi.</row>
		<row book="20" chapter="12" verse="24" tag="">[24] Mi thanuamte vanglian a, mi thadahte sila suak hi.</row>
		<row book="20" chapter="13" verse="4" tag="">[4] Thadah mi in a deih ngahzo lo a, nasep hahkat mi in a deih khempeuh ngahzo hi.</row>
		<row book="20" chapter="13" verse="11" tag="">[11] Ol takin hauhpakna oltak mahin kiamkik pah a, haksapi-in hauhtohna khangto semsem hi.</row>
		<row book="20" chapter="14" verse="23-24" tag="">[23] Gimpi-a nasepna pen hauhna hi a, kam bek pau-in tutmawkna pen zawnna ahi hi. [24] Pilna pen mipilte’ minthanna lukhu hi a, haina pen mihaite’ kizepna bulpi ahi hi.</row>
		<row book="20" chapter="16" verse="3" tag="">[3] Na geelnate khempeuh TOPA ap in; tua hileh na geelna bangin tangtung ding hi.</row>
		<row book="20" chapter="16" verse="11" tag="">[11] A man tawikhaina le tawi tehnate TOPA a’ hi a, a tawisuang khempeuh ama bawlsa ahi hi.</row>
		<row book="20" chapter="16" verse="26" tag="">[26] An duhna in mi na semsak a, gilkialna in nak sepsak semsem zaw hi.</row>
		<row book="20" chapter="18" verse="9" tag="">[9] Na a susia mite a hoih loh zah mahin a thadahte zong mihoih lo ahi hi.</row>
		<row book="20" chapter="19" verse="15" tag="">[15] A thadahte lumlum a, a mawk omte a gil kial hi.</row>
		<row book="20" chapter="19" verse="24" tag="">[24] A thadah mi in a khut tawh ankuang sawksukin a kam sungah a tuttohkik ding nangawn ut lo liang hi.</row>
		<row book="20" chapter="20" verse="4" tag="">[4] Lo khawh hunin a kho nuam lo thadahpa in tuk anlak hun ciangin bangmah nei lo ding hi.</row>
		<row book="20" chapter="20" verse="13" tag="">[13] Lumlum lecin na zawng ding a, semsem lecin na hau ding hi.</row>
		<row book="20" chapter="22" verse="29" tag="">[29] A nasepna-ah a siam mahmah mi na theikha uh hiam? Amah in mi mawkmawkte’ na sem lo ding a, kumpite’ na sem ding hi.</row>
		<row book="20" chapter="23" verse="4" tag="">[4] Hauhnop man bekin sum’ sila suak kei unla, a man loin gamtakha kei un.</row>
		<row book="20" chapter="24" verse="32-34" tag="">[32] Tua bang ka muh ciangin thu ka lungngaingai a, thu manpha khat ka mukhia hi. [33] Tawmkhat ihmutna, tawmkhat lusukna, tawmkhat sung na sep lohna, khutzepin ommawkna hangin [34] i tungah zawnna hong tung a, cihmawhna in hong khuhcip hi.</row>
		<row book="20" chapter="28" verse="19-20" tag="">[19] Nakpi takin lo a khopa hau mahmah a, bangmahin a kimang tum lo na a sempa zawng mahmah hi. [20] A citak mipa in thupha tampi ngah ding a, a hau baih nuam mipa in gim tuak pelmawh ding hi.</row>
		<row book="20" chapter="31" verse="15-19" tag="">[15] Phalvak tungin zingtho a, annek ding teng limtakin bawlin a nasem numeite’ sep dingteng a vaihawmsak hi. [16] Amah in leitang hoih penpen zong a, a thalawhsa sum tawh a leenggui lo ding a lei hi. [17] A nik singtenin a puanban zial a, thalawp takin na a sem hi. [18] Amah in a nasepte a manphatna thei a, zankim zankhang dongin nakpitakin na a sem hi. [19] Amah in khau kheekin a puan ding gantawm hi.</row>
		<row book="21" chapter="1" verse="2-3" tag="">[2] Thugen Siampa in hih bangin ci hi: A mawknapi, a mawknapi, na khempeuh a mawknapi. [3] Gimpi-a nisa thuakin nasepna-ah mihing in bang noptuam ngah ahi hiam?</row>
		<row book="21" chapter="2" verse="24" tag="">[24] Mihing khat in a nasepna thamanin an ne tui dawnin nuamsa-in a om sangin a hoihzaw bangmah dang om lo hi. Ahi zongin tua nangawn zong, Pasian’ hang ahihna ka phawk hi.</row>
		<row book="21" chapter="3" verse="22" tag="">[22] Tua ahih ciangin mihingte in a sep thaman uh ne-in nuamsa-in a om ding uh a hoihpen ahihna ka phawk hi. Tua lo a hih theih ding uh bangmah dang om lo hi. I sih khit ciangin bang piang ding cih theihtheihna bangmah om lo hi.</row>
		<row book="21" chapter="4" verse="9" tag="">[9] Mi khat sangin mi nih hoihzaw hi; amau’ sepna thaman a tamzaw ngah uh hi.</row>
		<row book="21" chapter="9" verse="10" tag="">[10] Na mai-ah sep ding a om khempeuh, na tha neihzah tawh sem in. Bang hang hiam cih leh na zuat ding sihna gam sungah nasepna le thungaihsutna, pilna le theihna cihte om lo hi.</row>
		<row book="23" chapter="3" verse="10" tag="">[10] Amaute tungah thu hoih ding hi, ci-in thuman mite kiangah hih thu gen un. Bang hang hiam cih leh amaute in amau’ gamtat hoih thaman ngah ding uh hi.</row>
		<row book="24" chapter="29" verse="5" tag="">[5] Inn lam unla, a sungah teng un. Huan bawl unla, a sungah na cinte uh ne un.</row>
		<row book="37" chapter="2" verse="4" tag="">[4] Tu-in note kuamah lungkia kei un. Note tawh hong omkhawm ka hih manin nasep kipan un.</row>
		<row book="40" chapter="5" verse="6" tag="">[6] Pasian’ deihteng sep ding a hanciamte Pasian in lungkimna ngahsak ding ahih manin thupha ngah mi ahi uh hi.</row>
		<row book="42" chapter="10" verse="7" tag="">[7] Nasemte in a thaman a ngah ding a kilawm ahih mah bangin na zintunna inn mah uhah omsuak unla, a hong piak peuhpeuh uh na ne un. Na zintunna inn uh kheel themthum kei un.</row>
		<row book="42" chapter="10" verse="40" tag="">[40] Martha bek in na semin manlah mahmah ahih manin a heh suak a, “Topa aw, ka naunu in kei bek na hong sepsak niloh phamawh sa lo na hi hiam? Kei hong huh nadingin hong sawl in,” a ci hi.</row>
		<row book="42" chapter="12" verse="48" tag="">[48] Ahi zongin a topa’ deihna a theih lohna hangin satthuak nading a gamtakha nasem pa pen kidamsat zawdeuh ding hi. Tampi a kipiakna pa tung pan tampi kikal ding a, a tamzaw a ki-apna pa tung pan a tamzaw kikal ding hi,” ci-in a dawng hi.</row>
		<row book="43" chapter="5" verse="17" tag="">[17] Ahi zongin Jesuh in amaute kiangah, “Ka Pa in tuni dongin na sem tawntung ahih manin kei zong ka sep ding mah ahi hi,” a ci hi.</row>
		<row book="44" chapter="20" verse="33-35" tag="">[33] Kuama neihsa, ngun, kham, le puante en’ dingin ka ngaihsun ngei kei hi. [34] Kei le ka kithuahpihte’ kisapna khempeuh ka ngahtheih nadingin keima khut mahmah tawh na ka sepna thu note in na thei uh hi. [35] Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpitakin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.</row>
		<row book="45" chapter="11" verse="7" tag="">[7] A thu omzia taktak hih bang ahi hi. Israel mi a tamzaw in a hanciamciam uh ngah lo uh hi. Pasian’ teel mi tawmkhat bek in ngah uh a, adangte in Pasian’ sapna thudon lo uh hi.</row>
		<row book="45" chapter="12" verse="11" tag="">[11] Thadah kei unla, nakpitakin na sem un. Lawp mahmahna lungsim tawh Topa’ na sem un.</row>
		<row book="45" chapter="14" verse="19" tag="">[19] Tua ahih ciangin mi tawh kilem theih nading le kha thu-ah khatlekhat thahatna i kipiak theih nading thute hanciam ciat ni.</row>
		<row book="46" chapter="3" verse="8" tag="">[8] Khaici vawh pa le tuibuak pa a kizakim ahi hi. Pasian in komau sepna tuak tawh kizui-in thaman hong pia ding hi.</row>
		<row book="46" chapter="4" verse="2" tag="">[2] Nasem i cih mite pen a topa uh tungah citakin a thuman ding uh kisam hi.</row>
		<row book="46" chapter="10" verse="31" tag="">[31] Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian’ minthan nadingin na hih un.</row>
		<row book="46" chapter="15" verse="58" tag="">[58] Tua ahih ciangin ka hong it sanggamte aw, Topa’ hangin na nasepnate uh a mawkna hi ngei het lo hi, ci-in na theih uh mah bangin Topa a dingin a tawntungin na sem unla, ling hetloin lungsim kiptakin na om ta un.</row>
		<row book="47" chapter="8" verse="11" tag="">[11] Tua ahih manin na patsa uh thu a bei dongin zomsuak unla, na geelsa uh na tangtunsak theih nadingun na neihsa uh tawh lawptakin na sem un.</row>
		<row book="48" chapter="6" verse="9" tag="">[9] Tua ahih manin na hoih sep ding cimtak kei ni. Lungkia loin i sep nakleh a hun ciangin thaman i ngah ding hi.</row>
		<row book="49" chapter="4" verse="28" tag="">[28] Guta ngeite in gu nawn loin, ama nuntak nading thuman takin thalawhin, mizawngte zong a huhtheih lai nadingin thatang tawh nasep ding kipan ta uh hen.</row>
		<row book="49" chapter="5" verse="15-17" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un. [16] Tuhun pen hun hoih lo hun ahih manin na hun neih khempeuh uh a hoih lamin zang un. [17] Tua ahih manin hai ommawk kei unla, Topa in bang a sem dingin hong deih ahi hiam, ci-in kan un.</row>
		<row book="49" chapter="6" verse="6-8" tag="">[6] A hong pahtak ding uh deihna tawh amaute’ muhsung bekin tuaci gamtat kei unla, Khrih’ sila na hihna hangun Pasian’ hong deih bangin lungsim takpi tawh na sem un. [7] Mihingte’ na a sem bang lelin kingaihsun loin Topa’ na a sem bangin kingaihsun unla, thanopna tawh sem un. [8] Salte ahi a, sal ahi lote ahi zongin na hoih a sem mi khempeuh, Topa in thaman a piak ding lamtak na thei un.</row>
		<row book="50" chapter="2" verse="13-15" tag="">[13] Bang hang hiam cih leh note in utna lungsim na neih nading uh le ama deihna na zuihzawh nadingun note sungah Pasian in a tawntungin na a hong sem ahi hi. [14] Na khempeuh phun lo, thu nial loin sem un. [15] Tua hileh a lungsim kawi, a hoih lo leitung mite lakah paubaanna a nei lo a siangtho, Pasian’ tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uh hi.</row>
		<row book="50" chapter="3" verse="12" tag="">[12] Ahi zongin ka utna tungkhin ing, cingtaak khinta ing, a ci ka hi kei hi. Khrih Jesuh in kei a dingin a hong sepsak hamphatnate kimtakin ka ngahtheih nadingin a hanciam lai ka hi hi.</row>
		<row book="51" chapter="2" verse="1" tag="">[1] Note a kipan Laodisia khuamite le kei a hong thei ngei nai lo mi khempeuhte a’ ding nangawnin hahkat takin na ka sem hi.</row>
		<row book="51" chapter="3" verse="23" tag="">[23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un.</row>
		<row book="52" chapter="4" verse="11-12" tag="">[11] Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, le note’ nuntak nading na na sep nading uh hanciamin nei un. [12] Tua bangin gamta le-uhcin thu um lo mite in note hong zahtak ding uh a, mite’ neihsa na duhgawh kei ding uh hi.</row>
		<row book="52" chapter="5" verse="14" tag="">[14] Sanggamte aw, a thadah mite hilh unla, a meidawite hanthawnin, a zawngkhal mite huh unla, hih bang mite ngongbawl kei un.</row>
		<row book="53" chapter="3" verse="10-12" tag="">[10] Note tawh ka hong omkhawm lai-un, “Na a sem nuam lo mi peuhmah an nesak kei un,” ci-in ka hong gen uh hi. [11] Hih bangin thu ka hong genna uh pen note lakah mi pawlkhatte thadahin na sem nuam lo uh a, midangte’ nasepna va nawngkaisak zawsop hi, ci-in ka zakna hang uh ahi hi. [12] Tu-in tua bang mite in kuamah nawngkaisak nawn loin man manin na sem hiathiatin amau’ nuntak nadingun na a sep nadingun Topa Jesuh Khrih min tawh hanthawnin thu ka hong pia uh hi.</row>
		<row book="54" chapter="4" verse="10" tag="">[10] A diakdiakin ei thu umte in mi khempeuh a Honkhia, a nungta Pasian muangin lamen ihih manin nakpitakin hanciamin na a sem ihi hi.</row>
		<row book="54" chapter="4" verse="15" tag="">[15] Mi khempeuh in na khantohna hong muhtheih nadingin hih thute limtakin ngaihsun inla, hahkatin na sem in.</row>
		<row book="54" chapter="5" verse="8" tag="">[8] Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu um lo mite sangin siazaw lai hi.</row>
		<row book="55" chapter="2" verse="6" tag="">[6] Hahkat takin lo a khopa in anlak hun ciangin a tampen a ngah dingin a kilawm ahi hi.</row>
		<row book="55" chapter="2" verse="15" tag="">[15] Pasian’ thuman a mantakin hilhin, na nasepna-ah maizumna thuak loin, Pasian’ pahtakna na ngahtheih nadingin na siam tawpin hanciam in.</row>
		<row book="55" chapter="4" verse="7" tag="">[7] Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi.</row>
		<row book="58" chapter="12" verse="12-13" tag="">[12] Tua ahih ciangin a zaw nuangnuang na khutte uh le a no dakdak na khukte uh khauhsak un. [13] Bai luangluangin a paite, na guh na taang uh a kipelh loh nadingin lampi tang zui-in na pai un.</row>
		<row book="66" chapter="2" verse="2-3" tag="">[2] “Note’ nasepna, na gimna uh le lungduai takin na thuakna uh, le migilote koihmawk loin, sawltak hi lo napi-in sawltak hi ung, a ci mite dongtelin sawltak ahihlohna uh na muhkhiatnate uh ka thei hi. [3] Note in lungduai takin thuakin, keima min hangin thuakzo-in, lungkia hetloin na omna uh ka thei hi.</row>
	</category>
	<category id="24">
		<row book="1" chapter="4" verse="6-7" tag="">[6] TOPA in Kain tungah, “Bang hangin nang heh a, bang hangin na mai sia ahi hiam? [7] Limtakin hih lecin, nang hong kisang lo ding ahi hiam? Limtakin na hih kei le nang hong hih nuamin mawhna in hong buk a, nang hong uk nuam hi. Ahih hangin nang in tua mawhna na zawh ding ahi hi,” a ci hi.</row>
		<row book="3" chapter="19" verse="17-18" tag="">[17] “Note in na lungsim sung uhah na sanggampa uh na mudah kei ding uh a, na vengte uh tawh thu na kituah lohna uh kikum khawmin na siangsak ding uh hi; tua hikeileh ama hangin khialhna na pua ding uh hi. [18] Note in nomau’ mipihte tungah phu la loin, amau na lungsim neih kei ding uh a, nomau na ki-it uh bangin na vengte uh na it ding uh hi; kei pen TOPA ka hi hi.</row>
		<row book="9" chapter="20" verse="7" tag="">[7] Amah in, ‘Pha hi!’ a cih leh na nasempa a dingin a hoih hi ding hi; ahih hangin amah a heh leh amah in siatna a ngaihsutna thei in.</row>
		<row book="12" chapter="17" verse="18" tag="">[18] Tua ahih ciangin Israel mite tungah TOPA heh a, ama muhna panin amaute hemkhia hi. Kuamah dang om nawn loin Judah gammi bek omlai hi.</row>
		<row book="19" chapter="7" verse="11" tag="">[11] Pasian, thu a tangin a khen pa hi a, migilote tungah a heh den pa ahi hi.</row>
		<row book="19" chapter="37" verse="8-9" tag="">[8] Hehna panin kikham inla, sinsona nusia in. Nangmah kilungso tawmsak ke’n; tua in siatna bekah a hong paipih hi. [9] Bang hang hiam cih leh migilote kipuaseh ding a, ahih hangin TOPA a ngakte in leitung luah ding uh hi.</row>
		<row book="19" chapter="145" verse="8" tag="">[8] TOPA dikin hehpihna nei a, heh hak mahmahin itna kip lianpi a nei hi.</row>
		<row book="20" chapter="12" verse="16" tag="">[16] Mihaite in a hehna uh langsakpah uh a, mipilte in a hehna uh ipzo hi.</row>
		<row book="20" chapter="14" verse="17" tag="">[17] A lungtom mite hai gamtat a, mipilte lungduai hi.</row>
		<row book="20" chapter="14" verse="29" tag="">[29] A lungduaite mipil hi a, lungtomna pen haina kilatna ahi hi.</row>
		<row book="20" chapter="15" verse="1" tag="">[1] Kam nemin dawnna in hehna damsak a, kam khauh in hehna piangsak hi.</row>
		<row book="20" chapter="15" verse="18" tag="">[18] Lungtomna in kitotna piangsak a, lungduaina in kilemna piangsak hi.</row>
		<row book="20" chapter="19" verse="11" tag="">[11] Pilna in mi lungduaisak a, mi’ hong hehsaknate kiphawkmawh bawlna in minthanna ahi hi.</row>
		<row book="20" chapter="19" verse="19" tag="">[19] Migilo pa ama thuak ding gimna mah thuaksak zaw in. Honkhia lecin na hotkhiatkik zelzel kul ding hi.</row>
		<row book="20" chapter="21" verse="15" tag="">[15] Thutangin na a kisep ciangin midik khempeuh lungdam a, ahi zongin migilote lungkham hi.</row>
		<row book="20" chapter="21" verse="19" tag="">[19] A phun hat zi gilo tawh tenkhop sangin gam simthamah khat guak tangten’ hoihzaw hi.</row>
		<row book="20" chapter="22" verse="24" tag="">[24] A hehbaih mite tawh kipawl kei unla, a lungtom mite tawh kikhawl kei un.</row>
		<row book="20" chapter="27" verse="4" tag="">[4] Hehna le sinsona siahuai a, ahi zongin hazatna siahuaizaw lai hi.</row>
		<row book="20" chapter="29" verse="11" tag="">[11] Mihai pa a hehna bangin kam pau-in gamta gawp a, mipil pa ahihleh ki-ipin a hehna damsak hi.</row>
		<row book="20" chapter="29" verse="22" tag="">[22] A heh pahpahte in kitotna piangsak a, a heh baihte khial thei tawntung hi.</row>
		<row book="21" chapter="3" verse="8" tag="">[8] It hun om a, muhdah hun om hi. Kido hun om a, kilem hun om hi.</row>
		<row book="21" chapter="7" verse="9" tag="">[9] Heh pahpah kei in; hehna a haihuai ahi hi.</row>
		<row book="32" chapter="4" verse="4" tag="">[4] TOPA in zong, “Na heh ding kilawm sa na hi hiam?” a ci hi.</row>
		<row book="40" chapter="5" verse="23-24" tag="">[23] Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkim lohna thu na phawk leh, [24] Pasian na biak nading nate, a biakna tau mai-ah nusia photin, pai-in na sanggampa tawh va kilem phot inla, tua khit ciangin hong paikikin Pasian biakna pia in.</row>
		<row book="40" chapter="7" verse="1-2" tag="">[1] “Pasian in note hong mawhsak loh nadingin midangte va mawhsaksak nawn kei un. [2] Bang hang hiam cih leh midangte’ thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi.</row>
		<row book="43" chapter="2" verse="14-16" tag="">[14] Biakinn huangsung a lut ciangin bawng, tuu, le kawl vakhu zuakte mu a, sumkhekte zong a sumkhekna sabuai-ah a tu mu hi. [15] Amah in zong khauteep bawlin biakinn huangsung panin tuu le bawng a kipan ganhing khempeuh hawlkhia a, sumkhekte’ sabuai zong sawnpaih sakin a sum khempeuh a thehthang sak hi. [16] Tua ciangin kawl vakhu zuakte kiangah, “Na kawl vakhute uh hih lai panin paikhiatpih un. Ka Pa’ inn pen sumzuakna inn phualpi-in nei kei un,” a ci hi.</row>
		<row book="45" chapter="1" verse="18" tag="">[18] Mihingte in a mawhna le a gitlohna hangun Pasian’ thuman seelcip uh ahih manin van panin a hehna hong kilang sakin a gimpiakna dingzia hong kilangsak hi.</row>
		<row book="45" chapter="12" verse="19-21" tag="">[19] Lawmte aw, na hehna uh kuama tungah thukkik kei unla, Pasian’ thukkik dingin koih lel un. Bang hang hiam cih leh Lai Siangtho sungah, “Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi,” ci-in kigelh hi. [20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un. [21] Tua ahih manin gitlohna kizosak kei unla, a pha gamtatna tawh gitlohnate a zo na hi ta un.</row>
		<row book="48" chapter="5" verse="20-21" tag="">[20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="49" chapter="2" verse="3-5" tag="">[3] A taktakin eite khempeuh zong amaute mah i bang ngei a, i pianpih lungsim zui-in nungta-in, i pumpi le i lungsim deihna bangin i gamta hi. Tua ahih manin eite khempeuh zong Pasian’ hehna hangin gim a thuak dingte ihi hi. [4] Tua bang hinapi-in Pasian’ hong hehpihna le eite hong itna lian mahmah ahih manin, [5] i mawhna hangin kha thu tawh kisai-in misi ihih laitakin Khrih tawh eite hong nungtasak hi. Pasian’ hehpihna hangin hotkhiatna a ngah thei ihi hi.</row>
		<row book="49" chapter="4" verse="18" tag="">[18] a ngaihsutnate uh khuamial tawh kibang hi. Amaute’ lungsim khauhin bangmah thei het lo uh ahih manin Pasian’ hong piak nuntakna neikha het lo uh hi.</row>
		<row book="49" chapter="4" verse="26-27" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un. [27] Dawimangpa in hong suksiat theih nading hun omsak kei un.</row>
		<row book="49" chapter="4" verse="31-32" tag="">[31] Kimuhdahna, hehna, thangpaihna, kitotna, kikona, kilungsim neihna khempeuh beisak unla, [32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="51" chapter="3" verse="7-9" tag="">[7] Note pen hih bangin gamta-in a nungta ngeite na hi uh hi. [8] Ahi zongin tu-in hehna, thangpaihna, muhdahna, gensiatna, kam hoih lo pauna cihte nei nawn kei un. [9] Ngeina lui le gamtatna lui khempeuh a beisakkhin na hihna uh kithei-in khatlekhat tungah zuauthu kigen nawn kei unla,</row>
		<row book="51" chapter="3" verse="13" tag="">[13] Note lakah khatlekhat a kilungkim lo na om uh ciangin khatlekhat na mawhna uh kimaisakin na kihuh ciat un. Topa in note’ mawhna hong maisak bangin note zong khatlekhat na mawhna uh na kimaisak ding uh hi.</row>
		<row book="51" chapter="3" verse="21" tag="">[21] Pate aw, na tate un a thuak zawh loh zah dong dingin thuhilhin taii niloh kei un.</row>
		<row book="55" chapter="2" verse="23-24" tag="">[23] Thu kihai seelna, thei lo pi-a thu kinialnate na pelh in. Tua bangte in kitotna a piansak lamtak na theihsa ahi hi. [24] Topa’ na a sem mite, kitot a hatte hi lo ding a, mi khempeuh tungah lungsim nemin, thugen siamin, thuakzawhna nei-in,</row>
		<row book="56" chapter="2" verse="2" tag="">[2] Pasal khanghamte a kilawm a kituakin a omtheih nading, thu ngaihsun thei mi ahih nading, a kikemzo mite ahih theih nading, upna man a neihtheih nading, itna man a neihtheih nading uh le a manin lungkipin a thuakzawh nadingun na gen in.</row>
		<row book="58" chapter="11" verse="27" tag="">[27] Moses pen kumpipa’ heh ding lau hetloin Egypt gam panin paikhia a, a kimu thei lo Pasian a mu bang keekin a nungkik hetlohna zong a upna hang mah ahi hi.</row>
		<row book="59" chapter="1" verse="20" tag="">[20] Mihingte’ hehna in Pasian’ sep ding thuhoihte khaktan hi.</row>
		<row book="59" chapter="4" verse="1-2" tag="">[1] Note lakah a om kitotna le kilaina koi panin hong piang ahi hiam? Deihluatna lungsim na neih manun note’ pumsung a kitoktok niloh ahi hi. [2] Na na deih uh a, ahi zongin nei lo na hih manun mi na thatnuam uh hi. Nate deihna lungsim na nei uh a, ahi zongin ngah zo lo na hih manun kitawngin na kilailawh uh hi. Pasian kiangah na deih uh ngen lo na hih manun a ngah lo na hi uh hi.</row>
		<row book="59" chapter="4" verse="11-12" tag="">[11] Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen ahi hi. Thukham na gensiat uhleh Thukham a zui hi loin thu a khen na hi uh hi. [12] Thukham a pia pa le thu a khen pa pen Pasian bek hi a, amah bek in hong honkhiazo a, hong susiazo hi. Tua ahih manin bang hangin na mipihte uh gensia-in thu a khenthei dingin kingaihsun zenzen na hi uh hiam?</row>
	</category>
	<category id="25">
		<row book="2" chapter="33" verse="19" tag="">[19] Amah in, “Keima hoihna khempeuh na mai-ah ka paisak ding a, na mai-ah keima min, ‘ TOPA’ cihna ka pulak ding hi. Ka diknopna mite tungah ka dik ding a, ka hehpihnop mite ka hehpih ding hi.</row>
		<row book="19" chapter="23" verse="6" tag="">[6] Na hoihna le nong itna in ka khantawnin a hong zuih ding tel takin-ah ka thei ta a, a tawntungin na inn sungah ka om ding hi.</row>
		<row book="19" chapter="103" verse="8-13" tag="">[8] TOPA dikin hehpihna tawh kidim a, heh hakin, a lian mahmah itna kip tawh a kidim hi. [9] Amah in a tawntungin hong taii ngitnget lo ding a, amah heh paisuak lo ding hi. [10] Amah in eite’ khialhna tawh a kituakin eite tungah hong bawl lo a, eite’ mawhna tawh a kituakin hong thukkik lo hi. [11] Vantung pen leitung panin a san mah bangin amah a zahtakte’ tungah ama itna kip lianin sang mahmah hi. [12] Nisuahna pen nitumna panin a gamlat mah bangin i mawhna hangin gimnate eite’ kiang panin gamlapi-ah a nilkhia hi. [13] Pa in tate a hehpih bangin TOPA in amah a zahtakte hong hehpih hi.</row>
		<row book="24" chapter="31" verse="2-3" tag="">[2] TOPA in hong genin-ah: “Namsau tawh thahna a thuak lote in gamlakah hehpihna a mu ding uh hi. Israel mite in tawldamna ding a zon laitakun, [3] gamlapi pek panin TOPA ka kilang hi. Keimah in nang kong it tawntung a, tua ahih manin nang’ tungah kong thuman tawntung hi.</row>
		<row book="25" chapter="3" verse="22" tag="">[22] A bei thei lo TOPA’ hong itna le a hehpihna a kizom paisuak hi a,</row>
		<row book="39" chapter="3" verse="17" tag="">[17] Vanglian TOPA in hih bangin ci hi: “Tua a kiciamteh mite pen keima mite hi ding uh hi. Keimah in na ka sep ni ciangin amaute pen keima neihtuam taktak mite hi ding uh hi. Pa in ama thu a mang a tapa a hehpih mah bangin kei zong amaute ka hehpih ding hi.</row>
		<row book="40" chapter="5" verse="45" tag="">[45] Tua hileh vantungah a om na Pa uh tate na hi thei ding uh hi. Bang hang hiam cih leh amah in mihoihte le misiate tungah a kibangin ni taangsak khawm a, a gamtat phate le a gamtat siate tungah zong a kibang mahin guah zusak khawm hi.</row>
		<row book="40" chapter="20" verse="10-15" tag="">[10] A kuan masa pente, ni tha sang dingin hong pai uh ciangin adangte sangin tam ngahzaw ding ci-in amau kilamen napi-in amaute zong ngun peek khat ciat mah kipia veve hi. [11] A sum a san uh ciangin lo nei pa tungah phun uh a, [12] ‘A nunungte in nai khat sung bek sem napi-in, sunthapai-in nisa thuakin na a sem kote tawh na kikimsak hi,’ a ci uh hi. [13] Tua ciangin lo nei pa in amaute khat kiangah, ‘Lawm aw, nang ka hong khem het kei hi. Ni khat sung nasep thaman dingin ngun peek khat piak dingin na thukimsa hi lo ahi hiam? [14] Hih na thalawhsa sum la inla ciah in. Nang ka hong piakzah mah, hih a kicial nunungte tungah zong ka pia nuam hi. [15] Keima sum pen keima ut bangin ka zattheih ding hi lo ahi hiam? Tua ahih kei leh kei ka cit manin na heh suak ahi hiam?’ a ci hi.</row>
		<row book="43" chapter="1" verse="16" tag="">[16] A kicing ama hong itna hangin eite khempeuh tungah thupha a banbanin hong pia hi.</row>
		<row book="43" chapter="3" verse="16-17" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi. [17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi.</row>
		<row book="43" chapter="5" verse="24" tag="">[24] “A mantakin kong genin-ah: Ka thugennate za-in kei hong sawl pa a um khempeuh a nungta paisuak ding hita hi. Mawhsak thukhenna ngah nawn loin, sihna panin a hingkik ta ahi hi.</row>
		<row book="43" chapter="6" verse="63" tag="">[63] Nuntakna a piathei pen Pasian’ Kha hi a, mihingte’ hihtheih bangmah om lo hi. Keima hong gen thute pen nuntakna a hong piathei tua Kha thu ahi hi.</row>
		<row book="43" chapter="8" verse="34-36" tag="">[34] Tua ciangin Jesuh in, “A mantakin ci lehang mawhna a bawl mi peuhmah mawhna’ sila ahi uh hi. [35] Silate pen innkuan mite tawh omkhawm paisuak lo a, tapa ahihleh om paisuak hi. [36] Tua ahih manin Tapa in note hong khah le a suakta takpi na hi uh hi.</row>
		<row book="43" chapter="15" verse="16" tag="">[16] Note in kei na hong teel kei uh a, ahi zongin keimah in note ka hong teel a, note va pai-in a kimang tawntung ding gah a gah dingin ka hong seh hi. Tua ahih manin keima min suangin Pa kiangah na nget peuhpeuh uh hong pia ding hi.</row>
		<row book="43" chapter="17" verse="3" tag="">[3] Nang bek a man Pasian na hihna thu le nangmah in na hong sawl Jesuh Khrih hong theihna pen amaute a dingin nuntak tawntung ngah nading lampi ahi hi.</row>
		<row book="44" chapter="4" verse="12" tag="">[12] Ama hang bek tawh hotkhiatna kingah thei ding hi. Bang hang hiam cih leh eite in hotkhiatna i ngahtheih nadingin leitung khempeuhah Pasian in hong piak min dang khat zong om lo hi,” ci-in a gen hi.</row>
		<row book="45" chapter="1" verse="16" tag="">[16] Lungdamna Thu ka muang mahmah hi. Tua thu pen a masa-in Jew mi, tua zomin minam dangte, thu um mi khempeuh a honkhiazo Pasian’ vangliatna ahi hi.</row>
		<row book="45" chapter="3" verse="23-24" tag="">[23] Mi khempeuh mawh ciat uh a, a hong honkhia Pasian tawh kigamla uh hi. [24] Ahi zongin Pasian in a hong hehpihna hangin Khrih Jesuh tawh hong tatkhiat manin amah tawh i kipawlthei kik hi.</row>
		<row book="45" chapter="4" verse="16" tag="">[16] Tua ahih manin Abraham’ suanlekhakte khempeuh tungah Pasian’ hehpihna piakkhong a suahtheih nadingin Thukham a zuite bek in ngah loin, Abraham’ up bangin a umte in zong a ngahtheih nadingun upna bulphuhin thuciamna kipia hi. Bang hang hiam cih leh Abraham pen kha thu lamah eite khempeuh’ pupi ahi hi.</row>
		<row book="45" chapter="5" verse="1-2" tag="">[1] Tu-in upna hangin Pasian tawh kipawl khinta ihih manin i Topa Jesuh Khrih hangin Pasian tawh a kilemkik ta ihi hi. [2] Ama hangin upna tawh tu-a i omna Pasian hehpihna sungah a tung ihi a, Pasian tawh minthanna ngahkhawm ding, ci-in lamen ihih manin i lung a dam hi.</row>
		<row book="45" chapter="5" verse="6-8" tag="">[6] Eite cimawhin i om laitakin Pasian’ hoihsak hunin ei mi gilote a dingin Khrih hong si hi. [7] Mihoih khat a dingin a si ngam a omkha ahi zongin thukham zuizo mipa a dingin sih ngam nading a thu haksa mahmah khat ahi hi. [8] Ahi zongin eite mawhna nei ihih laitakin eite a dingin Khrih hong si ahih manin Pasian in eite hong it mahmahna thu hong lak khin hi.</row>
		<row book="45" chapter="5" verse="15-21" tag="">[15] Ahi zongin Pasian’ hong piak letsong pen Adam’ mawhna tawh kibang lo ahih manin tua tegel tehkak theih ding hi lo hi. Tua mi khat a khialhna hangin mi tampi a sihna pen a man mah ahi hi. Ahi zongin Pasian’ hong itna le hong hehpihna nakpitakin lianzaw lai a, mi khat ahi tua Jesuh Khrih’ hehpihna hangin mi tampi tak tungah hong kipia letsong lian mahmah hi. [16] Pasian’ letsong le mi khat’ mawhna a hatna zia kilamdang hi. Khialhna khat a om khit ciangin, “Mawh hi,” ci-in thukhenna kipia a, ahi zongin khialhna tampi tak a om khit ciangin a kilawm lopi mahin, “Dik hi,” cihna piakkhong thupha a om hi. [17] Mi khat bek’ mawhna hangin sihna in hong uk ahihleh mi khat mah ahi Jesuh Khrih hangin nakpitakin a lian Pasian’ hehpihna le mihoih-a sanna a ngah mite nungta-in thahatzaw kan ding uh hi. [18] Tua hi a, khialhna khat in mi khempeuh tungah thukhenna tungsak ahih mah bangin gamtatna hoih khat mah in mi khempeuh khahin nungtasak hi. [19] Mi khat in thu a man loh manin mi tampi mimawh a suahsak mah bangin mi khat in thu a manna hangin mi tampi in Pasian tawh kipawl theihna a ngah ding uh ahi hi. [20] Khialhna a tam semsem nadingin thukham hong kipia hi. Ahi zongin khialhna a tamna munah Pasian’ hehpihna hong lianzaw zel hi. [21] Tua ahih manin mawhna thahatin hong sihsak mah bangin, i Topa Jesuh Khrih hangin Pasian’ hehpihna thahat zaw lai a, mihoihin hong sangin nuntak tawntungna sung a hong tunpih hi.</row>
		<row book="45" chapter="6" verse="1-4" tag="">[1] Tua ahihleh Pasian’ hehpihna a liattheih nadingin mawhna bawlbawl ding ihi hiam? [2] Tua bang hi dek lo ding hi. Mawhna thu-ah a si eite in bangci-in mawhna bawl thei nawn ding ihi hiam? [3] Khrih Jesuh tawh i kipawl theih nadingin ama sungah a kiphum eite pen ama sihna mahah zong a sikhawm ihihlam thei lo na hi uh hiam? [4] I Pa’ vangliatna tawh sihna panin Khrih a kithawhkiksak mah bangin eite zong nuntakna thak i nuntak theih nadingin tui i kiphum ciangin amah tawh kiphum khawmin a sikhawm ihi hi.</row>
		<row book="45" chapter="6" verse="14-16" tag="">[14] Note pen thukham’ sawlna hangin nasem hi loin Pasian’ hong lah thuhoihte’ hangin nasem na hih uh manin mawhna’ sawlna mangin na gamta nawn kei un. [15] Eite pen thukham’ uk hi loin Pasian’ hehpihna in hong uk ahih manin mawhna i gamta kei ding hi. [16] Mi khatpeuh’ thu a mang dingin ama khut sungah na kipiak uh ciangin a thu na mante uh’ sila na hi uh hi. Mawhna na bawl uhleh sihna a thuak ding na hi uh a, thumangin na om uhleh Pasian tawh pawlkhat a suak ding na hi uh hi.</row>
		<row book="45" chapter="6" verse="22-23" tag="">[22] Ahi zongin tu-in mawhna bawlnopna panin suakta-in Pasian’ khutsung mi na hita uh hi. Tua thu hangin na ngah uh na pen Pasian a dingin a kipia khin nuntakna hi a, a tawntung nuntakna tawh a kizom ahi hi. [23] Bang hang hiam cih leh mawhna in thaman hong piak pen sihna hi a, ahi zongin i Topa Jesuh tawh i kipawl manin Pasian’ hong piakkhong pen nuntak tawntungna ahi hi.</row>
		<row book="45" chapter="8" verse="1-4" tag="">[1] Ahi zongin tu-in ahihleh Khrih Jesuh tawh kipawlin a nungta mite pen mawhna thukhenna tawh kipelh hi. [2] Bang hang hiam cih leh Khrih Jesuh tawh a hong kipawlsak Kha Siangtho in mawhna le sihna a piangsak thukham panin kei hong suaktasak khinta hi. [3] Mihingte thahat lo ihih manin Thukham in ahih zawh loh thute Pasian in a hihzo hi. Mawhna a beisak theih nadingin mihingte sunga om mawhna tungah thu a khenna-in ama Tapa hong sawl a, amah pen mihingte’ mawhna lungsim mah a nei-in a hong pai hi. [4] Eite’ deihna bangin nungta loin Pasian’ Kha Siangtho’ deihna bangin a nungta eite sungah Thukham’ deihna teng a kicin theih nadingin Pasian in a Tapa a hong sawl ahi hi.</row>
		<row book="45" chapter="8" verse="11" tag="">[11] Sihna panin Jesuh a thokiksak Pasian’ Kha Siangtho note sungah hong om leh sihna panin Khrih a hingkik sakpa mah in note sungah a om ama Kha Siangtho mah tawh a sithei pumpi a hong nungtasak ding hi.</row>
		<row book="45" chapter="8" verse="15-16" tag="">[15] Note tungah Pasian in a hong piak a Kha Siangtho in note na lau nadingun sila-in a hong bawl hi lo a, Kha Siangtho in Pasian’ tate a hong suaksak ahi zaw hi. Tua Kha Siangtho mah in Pasian pen, “Pa aw, Pa aw,” hong ci theisak hi. [16] Eite, Pasian’ tate ihihna thu eima lungsim bek in a gen hi loin Pasian’ Kha Siangtho in zong hong genpih hi.</row>
		<row book="45" chapter="8" verse="33" tag="">[33] Pasian in mawh lo hi, ci-in a gen khitsa ahih manin, Pasian’ teelsa mite tungah kua in mawhna guanthei nawn ding ahi hiam?</row>
		<row book="45" chapter="9" verse="14-16" tag="">[14] Tua bang ahihleh Pasian thutang lo hi, a kici thei ding hiam? Kici thei lo ding hi. [15] Bang hang hiam cih leh Pasian in Moses kiangah, “Ka hehpih nopte ka hehpih ding a, ka khasiat nopte ka khasiat ding hi,” ci hi. [16] Tua ahih ciangin mite’ utna le sepna tawh kisai lo a, Pasian’ hehpihna bek tawh kisaizaw hi.</row>
		<row book="45" chapter="10" verse="9" tag="">[9] Jesuh pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uhleh hotkhiatna na ngah ding uh hi.</row>
		<row book="45" chapter="11" verse="5-6" tag="">[5] Tua mah bangin tuhunin zong Pasian in ama hehpihna tawh a teelsa mi tawmkhat omlai hi. [6] A teelna ah mite’ nasepna bulphuhin a teel hi loin ama dikna hangin a teel hizaw hi. Pasian in mihingte’ nasepna bulphuhin a teel hileh Pasian’ dikna pen dikna kici thei lo ding hi.</row>
		<row book="45" chapter="12" verse="1-3" tag="">[1] Tua ahih ciangin sanggamte aw, Pasian in eite tam veipi tak hong hehpih ahih manin ama lungkim nading le ama nasep nadingin nomau mahmah a hingtangin Pasian tungah na kipiak nadingun ka hong thum hi. Tua banga kipiakna pen Pasian biakna man taktak ahi hi. [2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi. [3] Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.</row>
		<row book="45" chapter="12" verse="6" tag="">[6] Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian’ thu gentheih nading siamna ahih leh i upna neihzah tawh kizui-in gen ni.</row>
		<row book="46" chapter="15" verse="10" tag="">[10] Tua bang hitaseleh Pasian’ hehpihna tawh tu-a ciangah ka om a, kei tungah a hong piak ama hehpihna a mawkna suak lo hi. Sawltak dangte khempeuh sangin na nakpitakin ka sem zawsop hi. Tua ka sepzawhna pen keima hatna hang hi loin Pasian’ hong hehpihna hang ahi hi.</row>
		<row book="47" chapter="5" verse="17-19" tag="">[17] Tua ahih manin mi khatpeuh, Khrih tawh a kipawl ciangin mi thak suak a, a mi lui ngeina bei-in a mi thak ngeina a neita ahi hi. [18] Hih thu khempeuh Pasian’ vaihawm hi a, eite pen Pasian’ gal hinapi-in Khrih hangin amah tawh a kilem mi hong hisak a, kote tungah tua kilem nading nasep hong pia hi. [19] Tua ahih manin kote’ thugen bulpi in: Pasian in mite’ mawhnate ngaihsun nawn loin, Khrih hangin leitung mi khempeuh le amah a kilemin hong bawl a, tua kilemna thu a gen dingin kote hong seh hi.</row>
		<row book="47" chapter="12" verse="8-10" tag="">[8] Tua natna tawh ka kipelh theih nadingin Topa kiangah thumvei tak thu ka ngen hi. [9] Ahi zongin Topa in kei kiangah, “Na tha a nem ciangin keima vangliatna hat mahmah ahih manin nangma kisapna pen keima hehpihna hi bek hi,” ci-in hong dawng hi. Tua ahih manin keima sungah Khrih vangliatna hong omtheih nadingin lungdam takin ka thaneemna ka kisialhpih semsem hi. [10] Kei ka thaneem mahmah laitakin a thahat mahmah suak ka hih manin Khrih hangin ka thaneemna, simmawh ka thuakna, haksatna, bawlsiatna le lungkhamna ka thuaknate tawh ka lung a kim mahmah hi.</row>
		<row book="48" chapter="1" verse="15" tag="">[15] Ahi zongin Pasian in a hong hehpihna tawh ka suahma pekin kei hong teelin ama na a sem dingin hong sam khin hi. Keimah in ama Tapa hanga lungdamna thu, Gentail mite lakah ka hilhtheih nadingin kei tungah a Tapa hong kilatsak hun laitakin kuama kiangah thu dongin ka pai kei a,</row>
		<row book="48" chapter="2" verse="16" tag="">[16] Ahi zongin Jesuh Khrih upna hang bek tawh Pasian tawh kipawl theihna kingahin, Thukham zuihna hang tawh kingah ngei lo hi, ci-in ka thei uh hi. Kote mahmah in zong, Khrih hangin Pasian tawh ka kipawl theih nadingun Jesuh Khrih ka um uh a, Thukham deihna ka zuihna hang uh tawh hi lo hi. Bang hang hiam cih leh Thukham zuihna hang tawh kuamah in Pasian tawh kipawl theihna ngah zo lo hi.</row>
		<row book="48" chapter="2" verse="19-21" tag="">[19] Thukham tawh kisai-in ahihleh Pasian a dingin ka nuntak theih nadingin tua Thukham mah in kei hong thatkhin ahih manin Thukham tawh kisai thu-ah misi bang ka hi hi. Singlamteh tungah Khrih a kithah lai-in kei zong amah tawh a sikhawm ka hi hi. [20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi. [21] Hih bang ka gen ciangin Pasian’ hehpihna thupha ka deih lohna ahi kei a, Thukham zuihzawhna hangin Pasian tawh kipawl theihna om hileh, singlamteh tungah Khrih sihna a mawkna hi lel ding hi, a cinuam ka hizaw hi.</row>
		<row book="48" chapter="3" verse="17-18" tag="">[17] Tu-in ka hong gennop thu in: Pasian in Abraham tawh thuciamna bawl a, tua a thuciamna peksat sawm lo hi. Tua ahih manin tua thuciamna a kibawlzawh kum zali le kum sawmthum khit ciangin a kinung piak Thukham in tua thuciamna peksatin phiat thei lo ding hi. [18] Pasian’ hong piakkhong pen Thukham zuihna hang tawh a kingah hi mawk leh piak ding hong ciamna hangin a kingah hi nawn lo ding hi. Ahi zongin Pasian in Abraham tungah letsong a piakna pen a thuciamnasa tawh kizui-in a piak ahi hi.</row>
		<row book="48" chapter="5" verse="4" tag="">[4] Thukham zuihna hangin Pasian tawh kipawl theih nading a hanciamte pen Khrih tawh a kikhen na hi uh a, Pasian’ hehpihna in note hong huam thei lo hi.</row>
		<row book="49" chapter="1" verse="7" tag="">[7] Khrih hong sihna hangin eite in suahtakna ngahin, i mawhnate hong kimaisak ahi hi. Tuazah dongin Pasian’ hong hehpihna thu bangzah takin lian ahi hiam?</row>
		<row book="49" chapter="2" verse="4-9" tag="">[4] Tua bang hinapi-in Pasian’ hong hehpihna le eite hong itna lian mahmah ahih manin, [5] i mawhna hangin kha thu tawh kisai-in misi ihih laitakin Khrih tawh eite hong nungtasak hi. Pasian’ hehpihna hangin hotkhiatna a ngah thei ihi hi. [6] Khrih Jesuh tawh eite i kipawlna hangin vantungah amah tawh i ukkhawm theih nadingin sihna panin Pasian in a hong thokhawmsak hi. [7] Khrih Jesuh tungtawnin a hong lah ama hehpihna le a hong itna bangzah takin lianin lamdang ahi hiam, ci-in a hong tung ding hunah a hong lah tawntung theih nadingin hih bangin a hong thokhawmsak ahi hi. [8] Note’ upna hangin Pasian’ hong hehpihna tawh hotkhiatna a ngah na hi uh hi. Note’ thalawhna hangin a ngah hi loin Pasian’ hong piakkhong ahi hi. [9] Note’ hanciamna tawh a ngah hi lo na hih manun na kisialh nading uh a thu om lo hi.</row>
		<row book="49" chapter="3" verse="1" tag="">[1] No Gentail mite hangin Jesuh Khrih thu tawh kisai-in thongkia keimah Paul in Pasian kiangah thu ka ngen hi.</row>
		<row book="50" chapter="1" verse="6" tag="">[6] Note sungah hih nasep hoih a hong pankhia Pasian in Jesuh Khrih hong paikik hun ciang dong, mi cingtaak na hih nadingun hong huh ding hi, ci-in teltakin ka thei hi.</row>
		<row book="50" chapter="2" verse="7-8" tag="">[7] Amah kiniamkhiat tawm zaw a, nasem lim a hong puazaw hi. Mihing bangin amah hong kibawl a, mihing teekteek mah a hong sun hi. [8] Amah hong kiniamkhiat tawm a, singlamteh tung nangawnah sih ding a ut hi.</row>
		<row book="50" chapter="4" verse="23" tag="">[23] Topa Jesuh Khrih hehpihna thupha, note khempeuh tungah hong tung tahen.</row>
		<row book="51" chapter="1" verse="13-14" tag="">[13] Amah in khuamial vangliatna panin eite hong honkhia-in, a lungmuanhuaina mun, a it a Tapa’ ukna sungah hong koih a, [14] tua a Tapa in eite hong khahkhia a, i mawhna hong kimaisak khinta hi.</row>
		<row book="51" chapter="2" verse="13-15" tag="">[13] A beisa hunah na mawhna uh hangin kha thu tawh kisai-in misi na hi uh a, Gentail mi na hih manun Thukham nei lote na hi uh hi. Ahi zongin Khrih hangin Pasian in note hong hingsak a, i mawhna khempeuh hong maisak khinta hi. [14] Eite a dingin a hoih lo, i mawhna a kiciamtehna khempeuh, hong phiatsak a, tuate khempeuh singlamteh tungah kilhcipin a beisak ta hi. [15] Amah in huihlak a ukte le vangliatna a nei khempeuh, singlamteh tungah zogawp khin a, galzote in a sal matte a kaih uh bangin mi khempeuh muhin a gualzawhna a lak hi.</row>
		<row book="53" chapter="2" verse="16" tag="">[16] I Topa Jesuh Khrih mahmah leh, eite hong itin, a hong hehpihna tawh thakhauhna le lametna a hong pia tawntung eite’ Pa Pasian in</row>
		<row book="54" chapter="1" verse="15-16" tag="">[15] Khrih Jesuh, mawhneite a honkhia dingin leitungah hong pai hi, cihna thu a man hi a, a uphuai a sanhuai thu ahi hi. Keimah zong tua mawhnei mite lakah a mawhpha bel ka hi hi. [16] A mawhnei pha bel ka hihna thu hang mahin, nidang ciangin amah umin nuntak tawntungna a ngah ding mite’ etteh theih dingin Khrih Jesuh in a lungduaina cingtakin kei tungah hong lahtheih nadingin Pasian in kei a hong hehpih ahi hi.</row>
		<row book="55" chapter="1" verse="9" tag="">[9] Eite’ sepzawhna hang hi loin ama ngimnasa bang leh a dikna hangin Pasian in eite hong honkhia-in ama mi dingin a hong sam hi. Pasian in leitung a pianma pekin Khrih Jesuh tungtawnin tua dikna a hong piak hi a,</row>
		<row book="55" chapter="2" verse="1" tag="">[1] Ka ta aw, nang na hih leh Khrih Jesuh tawh i kipawl manin i ngah hehpihna hangin thahatin om in.</row>
		<row book="55" chapter="4" verse="22" tag="">[22] Topa in nangmah hong ompih tahen. Note khempeuh tungah Pasian’ hehpihna thupha hong tung tahen.</row>
		<row book="56" chapter="2" verse="11-12" tag="">[11] Bang hang hiam cih leh mi khempeuh in hotkhiatna a ngahtheih nadingun Pasian in ama hehpihna hong lak khinzo hi. [12] Eite in i lamet, a lian Pasian le eite hong Hon Jesuh Khrih a vangliatna hong kilatkik ding hun ngakin i om laitakin i biakna tawh a kituak lo thute le leitung nate deihna phiatin, lungsim hi hithiatin omin, thutangin, hih leitungah Pasian’ deihna bangin i nuntak nadingin tua hehpihna thu in eite hong hilh hi.</row>
		<row book="56" chapter="3" verse="4-7" tag="">[4] Ahi zongin eite hong Honpa ahi Pasian’ itna le a migitna thu hong kilat ciangin, [5] amah in eite hong honkhia hi. Eite in na hoih i sepzawhna hangin hong honkhia hi loin eite tungah suahtakna le nuntakna thak a hong pia Kha Siangtho in hong sawpsiangna hangin a hong hehpihna tawh a hong honkhia ahi hi. [6] Pasian in eite hong Hon Jesuh Khrih hangin eite tungah a kicing takin Kha Siangtho hong pia ahih manin, [7] ama hong hehpihna hangin Pasian tawh kilemin i lamet nuntak tawntungna a ngah thei ihi hi.</row>
		<row book="58" chapter="2" verse="9" tag="">[9] Ahi zongin Pasian’ hehpihna hangin mi khempeuh a dingin Jesuh a sih theih nadingin tawlkhat sung vantung mite sangin a neuzaw-in a kibawlna i mu a, sihna a thuakna hangin minthanna le pahtawina a ngahna thu i thei hi.</row>
		<row book="58" chapter="2" verse="16-17" tag="">[16] Ama lunghihmawh pen vantung mite hi lo a, Abraham’ suanlekhakte a lunghimawh ahihna thu hong kitel hi. [17] Tua ahih manin mihingte’ mawhna a kimaisak theih nadingin Pasian’ na a sepna-ah mite a dingin hehpihna le cihtakna tawh Siampi Lianpen a suahtheih nadingin a sanggamte tawh a kibangin mihing lim a hong puak ding a kisam ahi hi.</row>
		<row book="58" chapter="4" verse="16" tag="">[16] Tua ahih manin a kisap hunin, eite a hong huh dingin hehpihna le dikna thupha i ngahtheih nadingin, kimuanna lungsim tawh hehpihna tokhom va zuan ciat ni.</row>
		<row book="58" chapter="10" verse="14" tag="">[14] Mawhna panin a sianthosak mite, khatvei bek biakpiakna a bawlna tawh siangtho paisuaksak hi.</row>
		<row book="58" chapter="12" verse="15" tag="">[15] Pasian’ hehpihna a ngahlah na hihkhak loh nadingun na kidawm un. Zungkha a nei singkung hong khangin mi tampi gimsakin a siatsak bangin mite a siasak na hihkhak loh nadingun na kidawm un.</row>
		<row book="58" chapter="13" verse="9" tag="">[9] Thuhilhna lamdang a tuamtuamte zui-in lam man panin pialkha kei un. A zui mite tungah bangmah phattuamna a piangsak thei lo annek tuidawn tawh kisai ngeina zuihna in thahatna hong pia thei lo a, Pasian’ hehpihna bek in i lungsim hong thahatsak thei hi.</row>
		<row book="60" chapter="1" verse="2-4" tag="">[2] Pa Pasian in ama ngimnasa bangin note hong teel a, note in Jesuh Khrih’ thu mangin, ama sisan tawh sianthona a ngah dingin a Kha Siangtho tawh note mi siangtho-in a hong bawl hi. Note tungah hehpihna le nopsakna thupha hong tam tun semsem tahen. [3] I Topa Jesuh Khrih’ Pa Pasian tungah lungdam ni. Ama hong hehpih mahmahna hangin sihna panin Jesuh Khrih a thawhkik sakna tawh eite tungah nuntakna thak a hong pia hi. Tua ahih manin i lametna kiam ngei lo a, [4] Pasian in ama mite a dingin a koih thuphate i ngah nadingin lamenin i om hi. Tua thuphate sia ngei lo, nin ngei lo, mual ngei loin a om tawntungna vantungah note a dingin a hong koihsak hi.</row>
		<row book="60" chapter="2" verse="9-10" tag="">[9] Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian’ mite na hi uh a, khuamial sung panin a lamdang mahmah ama khuavak sungah a hong samkhia pa’ nasepna a lamdangte a genkhia dingin Pasian in a hong teel mite na hi uh hi. [10] Nidangin Pasian’ mi na hihloh uh hangin tu-in ama mi na hi uh a, nidangin Pasian’ hehpihna na theih loh uh hangin tu-in ama hehpihna na ngah uh hi.</row>
		<row book="60" chapter="5" verse="10" tag="">[10] Tawlkhat na thuak khit uh ciangin, Khrih tawh na kipawlna hangun tawntung minthanna a ngah dingin note a hong sam, hehpihna kicingin a nei Pasian in note a cingtaakin hong bawl ding a, kipna, thahatna, bulkip kician hong pia ding hi.</row>
		<row book="61" chapter="1" verse="2" tag="">[2] Pasian le i Topa Jesuh na theihna uh hangin hehpihna le nopsakna thupha note tungah tampi tak hong tung tahen.</row>
		<row book="61" chapter="3" verse="18" tag="">[18] Hehpihna thu le i Topa le Honpa Jesuh Khrih theihna thu-ah na khangto semsem zaw un. Tuhun a kipanin a tawntungin amah in minthanna ngah paisuak tahen. Amen.</row>
		<row book="62" chapter="4" verse="10" tag="">[10] Hih ka gen itna pen eite in Pasian i itna thu hi lo a, Pasian in eite hong itin, i mawhna a maitheih nadingin a Tapa a hong paisakna thu ahi hi.</row>
		<row book="65" chapter="1" verse="4" tag="">[4] Bang hang hiam cih leh Pasian’ thu a ngaihsun lo mi pawlkhat, eite lakah kuama phawk lohin hong lutsim uh a, amaute’ mawh gamtat ngamnate a seelna-un Pasian’ hehpihna thupha a lehlamin hei-in, eite in khat bek i neih i Mangpa le i Topa ahi Jesuh Khrih a nial uh hi. Hih bang mite’ gimthuak ding thu tanglai pekin Lai Siangtho in a gensa thu ahi hi.</row>
		<row book="66" chapter="7" verse="10" tag="">[10] Amaute nakpitakin awngin, “Tokhom tungah a tu i Pasian le Tuuno pen eite a hong honkhia ahi uh hi,” a ci uh hi.</row>
	</category>
	<category id="26">
		<row book="5" chapter="32" verse="22" tag="">[22] Bang hang hiam cih leh ka hehna in mei tawhkuang a, Leinuaite’ gamdong a kuang hi. Leitung le a tunga piangte kangtum a, mualte’ bulpite kuangsak hi.</row>
		<row book="10" chapter="22" verse="6" tag="">[6] Leinuai khaute in kei hong kancip a, sihna thangte in kei hong dawntuah hi.</row>
		<row book="18" chapter="11" verse="8" tag="">[8] Vantung sangin Pasian sangzaw a, ahi zongin tua vantung nangawn na banzo kei hi. Pasian in leinuai thu thei a, ahi zongin nangmah in tua thu na thei kei hi.</row>
		<row book="18" chapter="26" verse="6" tag="">[6] Pasian’ muhna-ah misite’ gam kilang sinsen a, a muh theih loh nadingin a liah bangmah om lo hi.</row>
		<row book="19" chapter="9" verse="17" tag="">[17] Pasian a mangngilh minam khempeuh sung panin migilote, Leinuai-ah pai ding uh hi.</row>
		<row book="19" chapter="16" verse="10" tag="">[10] Bang hang hiam cih leh Leinuai nong zuansak kei a, na mihoih pa Leihawmpi na musak kei hi.</row>
		<row book="19" chapter="18" verse="5" tag="">[5] Leinuai sihna khaute in kei hong kancip a, sihna thangte in kei hong dawntuah hi.</row>
		<row book="19" chapter="55" verse="15" tag="">[15] Amau’ tungah sihna tungsak in. Leinuai-ah a hingtangin amaute paisuk sak inla, amaute launa lianpi tawh a han uhah paisak in.</row>
		<row book="19" chapter="86" verse="13" tag="">[13] Bang hang hiam cih leh keimah na hong itna kip lian mahmah a, Leinuai thuk sung panin kei nong honkhia khin hi.</row>
		<row book="19" chapter="116" verse="3" tag="">[3] Sihna khau in kei hong gakcip hi. Leinuai sihna in kei hong mancip a, natna le lungkhamna ka thuak hi.</row>
		<row book="19" chapter="139" verse="8" tag="">[8] Vantungah kahto leng tua lai-ah nang na om ding a, Leinuai misite’ gamah lupna bawlta leng zong tua lai-ah zong nang na om veve ding hi.</row>
		<row book="20" chapter="5" verse="5" tag="">[5] Amah in sihna gamah nang hong paipih ding a, ama tot lampi pen sihna mun tunna lampi ahi hi.</row>
		<row book="20" chapter="7" verse="27" tag="">[27] Tua bang numei zuihna pen sihna gam zuatna hi a, sih baihna ding lampi zuatna ahi hi.</row>
		<row book="20" chapter="9" verse="18" tag="">[18] Tua lai-ah a paite a sihna thu tua lai-ah a lutsate sihna gam thuk sungah a om khitna thu, a khemzawh mite in phawkkha lo uh hi.</row>
		<row book="20" chapter="15" verse="11" tag="">[11] Sihna gam sungah a omte nangawn Pasian in mu ahihleh, mihingte’ ngaihsutna tel muhzaw kan ding hi lo ahi hiam?</row>
		<row book="20" chapter="15" verse="24" tag="">[24] Mipilte in nuntakna lampi zuito uh a, sihna lampi zuisuk lo uh hi.</row>
		<row book="20" chapter="27" verse="20" tag="">[20] Mihingte’ lungsim pen misite’ gam tawh kibang a, tamlua cih hun nei thei lo hi.</row>
		<row book="23" chapter="5" verse="14" tag="">[14] Tua ahih ciangin Leinuai in a duhna khangsakin bangmah tawh a kiteh thei lo zahin a kam ka beba a, Jerusalem’ hoihna teng, a mipite, a mihonte, ama sunga a lungdam mite, a nawmvalh hi.</row>
		<row book="23" chapter="14" verse="9" tag="">[9] “Nang na paisuk ciangin a hong dawntuah dingin Leinuai-a misite kihanthawn a, nangmah a hong hopih dingin leitungah a lian ngei misi uliante kipusuak sak hi. A minamte’ kumpite khempeuh amau’ kumpi tokhom panin hong ding uh hi.</row>
		<row book="23" chapter="14" verse="15" tag="">[15] Ahih hangin nang pen Leinuai thuk penna Leihawm sungah hong kikoih suk ding hi.</row>
		<row book="23" chapter="28" verse="15" tag="">[15] “Eite in sihna tawh thuciamna khat i bawl khin a, Leinuai tawh thukimna khat i neizo hi. A tuumcip ding tuiciin hong tun ciangin eite hong ban lo ding hi; bang hang hiam cih leh zuauthu i bel a, zuauna-ah i bu hi,” na ci uh hi.</row>
		<row book="23" chapter="28" verse="18" tag="">[18] Tua ciangin sihna tawh na thuciamna uh kiphiat ding a, Leinuai tawh na thukimna uh kip lo ding hi. A tuumcip ding tuiciin in a hong nawk ciangin note hong sugawp ding hi.</row>
		<row book="23" chapter="33" verse="14" tag="">[14] Zion-a a om mawhnei mite lau uh a, Pasian’ thu a ngaihsun lo mite lau-in lingcip uh hi. Amaute in, “Pasian’ thukhenna pen a kuang tawntung mei tawh kibang hi. Tua bang meikuang kua in thuakzo ding ahi hiam?” ci uh hi.</row>
		<row book="23" chapter="57" verse="9" tag="">[9] Molek pasian kiangah a pai dingin sathau tawh khual na zin a, na paknamtuite tawh na siam tawpin na kipuah hi. Nang in gamlapi-ah na tangmite na sawl a, Leinuai dong nangawnah na paisak hi.</row>
		<row book="23" chapter="66" verse="24" tag="">[24] Amaute a ciah uh ciangin kei hong lehdo mite’ luanghawmte en ding uh hi. Bang hang hiam cih leh amau a ne thante si ngei loin, amau a kihalna mei mit ngei lo ding a, amaute pen mi khempeuh’ kih hi ding hi, a ci hi.</row>
		<row book="26" chapter="18" verse="20" tag="">[20] A si ding pa pen a mawh mipa ahi hi. Ta in pa’ mawhna thuak lo ding a, tua mah bangin pa in ta’ mawhna thuak lo ding hi. Mihoih pa in a hoihna thaman ngah ding a, migilo pa in a gitlohna thaman thuak ding hi.</row>
		<row book="26" chapter="31" verse="16-17" tag="">[16] Misite’ omna Leinuai khua-ah tua singkung ka khiatsuk ciangin, a kiatna ging in minam khempeuh lokgawp ding hi. Tua singkung a kiat manin Eden singkung khempeuh, le a hoihpen, limtakin tui a ngah Lebanon singkungte khempeuh in zong Leinuai-ah nuamtuam na sa ding uh hi. [17] Bang hang hiam cih leh a sisate a zuan dingin misite’ omna Leinuai-ah amah tawh a paikhawm ding uh hi. Ama liimnuai a belte khempeuh, minam dangte’ lakah kithehthang khin uh hi.</row>
		<row book="26" chapter="32" verse="21" tag="">[21] Egypt mite a panpih galhang pente in misite’ gam Leinuai panin amaute na dawn ding uh a, ‘Pasian a thei lo, galsung a si mite hong paisuk uh a, hih lai-ah lumta uh hi,’ ci-in kiko ding uh hi.</row>
		<row book="26" chapter="32" verse="27" tag="">[27] Hih mite pen misite’ omna Leinuai-ah a galvanteng uh tawh pai-in, a namsau uh kilukham sakin, a lum uh a awm tung uhah a kikoihsak kawmin limtakin a kivui tanglai galkapte bangin pahtawi a vuina ngah lo uh hi. Ahi zongin hih mite pen midang a lausakzo dingin a vanglian ngeite ahi uh hi.</row>
		<row book="27" chapter="12" verse="2" tag="">[2] A sisa mi tampite in nuntakna a ngahkik ding uh hi. Pawlkhatte nungta tawntung ding uh a, pawlkhatte in a tawntung zumna le minsiatna a ngah ding uh hi.</row>
		<row book="28" chapter="13" verse="14" tag="">[14] Leinuai-a misite’ omna-ah a pai nading uh panin honin, sih nading panin suaktasak ding ka hi hiam? Sihna aw, gimna na piakna-ah amaute ka hehpih kei hi. Leinuai-a misite’ gam aw, na suksiatna-ah amaute ka khasiat kei hi.</row>
		<row book="30" chapter="9" verse="2" tag="">[2] Lei tosukin misite’ omna Leinuai-ah a va tun uh hangin tua lai-ah amaute ka su ding a, vantungah a kahtoh uh hangin zong, tua lai mahah amaute ka su veve ding hi.</row>
		<row book="32" chapter="2" verse="2" tag="">[2] “Ka cihmawhna panin TOPA ka sam a, amah in kei hong dawng hi. Sihna gam Sheol panin kong kiko a, nangmah in ka aw nong za hi.</row>
		<row book="40" chapter="3" verse="12" tag="">[12] Amah in a khutah anzapna tawi-in a ante zap a, a taksate khawmin a ansal sungah koih ding a, a ansite ahihleh a mit ngei lo mei sungah a khul ding hi,” ci-in thu a hilh hi.</row>
		<row book="40" chapter="5" verse="21-22" tag="">[21] “Tanglai mite tungah, ‘Mi that kei un. Mi that peuhmah in sihna thuak ding hi,’ ci-in a kigenna thu na zaksa uh ahi hi. [22] Ahi zongin ke’n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi.</row>
		<row book="40" chapter="5" verse="29-30" tag="">[29] Tua ahih manin na mit taklam in na mawh nading hong piansak leh khelkhia inla paai in. Na pumpi bupin hell khuk sungah hong kikhul sangin na pumpi na khat pelem leh nang a dingin hoihzaw lai hi. [30] Na taklam khut in na mawh nading hong piansak leh sattan inla paai in. Na pumpi bupin hell khuk sungah hong kikhul sangin na pumpi na khat pelem leh nang a dingin hoihzaw lai hi.</row>
		<row book="40" chapter="7" verse="13-14" tag="">[13] “Kong kawcik bek tawnin lut un. Hell khuk tun nading kongvang pen lianin a lampi baih a, mi tampi in a zui uh hi. [14] Ahi zongin nuntak tawntungna tun nading kong kawcikin a lampi haksa a, mi tawmno bek in a zuizo uh hi.</row>
		<row book="40" chapter="8" verse="11-12" tag="">[11] Nisuahna le nitumna panin mi tampi tak hong pai-in vantung ki-ukna sungah Abraham, Isaac, le Jakob-te tawh an ne-in sabuai-ah tukhawm ding uh hi. [12] Ahi zongin vantung ki-ukna sungah a om dingin a kingaihsun Israel mite ahihleh pualam khuamialna-ah kilawnkhia ding a, tua lai-ah kapin a hagawi ding uh hi,” a ci hi.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="40" chapter="11" verse="23" tag="">[23] Kapernaum khuapi mite aw, van a sangna munah hong kipahtawi ding sa na hi uh hiam? Hell khuk sungah hong kilawnsuk ding hi. Bang hang hiam cih leh note’ khuasunga hong kibawl na lamdangte, Sodom khua sungah kibawl hileh tuni dongin tua khua kip lai ding hi.</row>
		<row book="40" chapter="13" verse="41-42" tag="">[41] Mihing Tapa in a vantung mite hong sawl ding a, ama ukna sungah a om migilote le mi a mawh nadingin a bawl mi khempeuh kaikhawmin [42] meikhukpi sungah tua bang mite lawn ding uh a, tua lai-ah amaute kapin a hagawi ding uh hi.</row>
		<row book="40" chapter="13" verse="49-50" tag="">[49] Leitung hun bei ciangin zong tua bangmah hi ding hi. Vantung mite hong pai-in mihoihte lak panin migilote lakhia-in, [50] meikhukpi sungah tua migilote a khul ding uh hi. Tua lai-ah kapin a hagawi ding uh hi.</row>
		<row book="40" chapter="16" verse="18-19" tag="">[18] Ke’n kong genin-ah: Nang pen suangneu a cihnopna Peter na hi hi. Hih suangpi tungah ka pawlpi ka lam ding a, sihna nangawn in zo zo ngei lo ding hi. [19] Vantung ki-ukna sung lut nading tawhtangte, nangma tungah ka hong pia ding a, hih leitungah hoih lo na cihte, vantungah zong a hoih lo hi ding a, hih leitungah hoih hi na cihte, vantungah zong a hoih hi ding hi,” a ci hi.</row>
		<row book="40" chapter="18" verse="8-9" tag="">[8] “Na khut ahi a, na khe in ahi zongin hong khialhsak leh sattan inla paikhia in. Meikuang tawntung sungah khut kim khe kimin hong kikhiat sangin nuntakna sungah khut sam khe samin lut lecin nang a dingin hoihzaw ding hi. [9] Na mit in hong khialhsak leh khelkhia inla paikhia in. Mit kim nei-in hell khuk sungah hong kikhul sangin mit langkhat bek tawh nuntakna sungah lut lecin nang a dingin hoihzaw ding hi.</row>
		<row book="40" chapter="22" verse="13" tag="">[13] Tua ciangin kumpipa in a nasemte kiangah, ‘A khut a khe hen unla, pualam khuamialna lakah lawnkhia un; tua lai-ah kapin a hagawi ding hi,’ a ci hi.</row>
		<row book="40" chapter="23" verse="15" tag="">[15] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in mi khat bek nangawn na ngah zawh nading uh na hanciamna un leitung tuitung lumletin khual na zin uh a, na ngahsunte uh zong note zah nihin a siahuai, hell khuk tung ding mi na suah uh hi.</row>
		<row book="40" chapter="23" verse="33" tag="">[33] Gul a bang mite’ suanlekhak mite aw, hell khuk tun nading thukhenna panin a suakta dingin bangci-in kilamen thei na hi uh hiam?</row>
		<row book="40" chapter="25" verse="41" tag="">[41] “Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa le a nungzuite a dingin a kibawl meikuang tawntung sungah pai un.</row>
		<row book="40" chapter="25" verse="46" tag="">[46] Tua ahih ciangin tawntung gimthuakna sungah amaute pai ding uh a, mihoihte ahihleh nuntak tawntungna sungah lut ding uh hi,” a ci hi.</row>
		<row book="41" chapter="3" verse="29" tag="">[29] Ahi zongin Kha Siangtho langpangin thu a gente in mawhna kip sukha uh ahih manin a mawhna uh kimaisak ngei lo ding hi,” a ci hi.</row>
		<row book="41" chapter="9" verse="43-48" tag="">[43] Tua ahih manin na khut in hong khialhsak leh sattan in. Mei a mih ngei lohna hell khuk sungah khut kim tawh na lut sangin khut langkhat bui-in nuntakna sungah lut lecin nang a dingin hoihzaw hi. [44] (Tua lai-ah thante si ngei lo a, a mei zong mit ngei lo hi.) [45] Na khe in hong khialhsak leh sattan in. Khe kim nei-in hell sungah hong kikhiat sangin khe langkhat bui-in nuntakna sungah lut lecin nang a dingin hoihzaw hi. [46] (Tua lai-ah thante si ngei lo a, a mei zong mit ngei lo hi.) [47] Na mit in hong khialhsak leh khelkhia in. Mit kim tawh hell khuk sungah hong kikhiat sangin mit langkhat taw-in Pasian’ Ukna sungah om lecin nang a dingin hoihzaw hi. [48] Tua hell khuk sungah thante si ngei lo a, a mei zong mit ngei lo hi.</row>
		<row book="42" chapter="10" verse="15" tag="">[15] No Kapernaum khuapi mite aw, van a sangna munah hong kipahtawi ding sa na hi uh hiam? Hell khuk sungah hong kilawnsuk ding hi,” a ci hi.</row>
		<row book="42" chapter="13" verse="28" tag="">[28] Pasian’ Ukna sungah Abraham, Isaac, Jakob, le kamsangte khempeuh a omna mu napi-in, note a pualamah hong kihawlkhiat ciangin tua huna na kahna uh le na ha gawina uh bangzah takin nasia ding ahi hiam?</row>
		<row book="42" chapter="16" verse="23-25" tag="">[23] Ahi zongin hell khuk sungah gimna thuakin a om hi. A khuadak leh, gamlapi mun khatah Abraham le Lazaras a omkhawm a galmuh hi. [24] Tua ahih manin nakpitakin kiko a, ‘Pa Abraham aw, kei hong hehpih in. Meiphual sungah omin nakpitakin gimna thuak ka hih manin Lazaras in a khutme dawn tui diahin ka leii hong votsak nadingin hong sawl in,’ a ci hi. [25] Ahi zongin Abraham in, ‘Ka ta aw, leitungah na nuntak laitakun nang nopsakna namkim na ngah laitakin Lazaras in haksatna namkim a thuak hi. Ahi zongin tu-in amah in hih lai-ah nopsakna a ngah laitakin nangmah in haksatna a thuak na hi hi.</row>
		<row book="42" chapter="16" verse="28" tag="">[28] Inn-ah nau pasal nga ka nei lai a, ke’n gim ka thuakna hih lai munah hong tunkhak loh teitei nadingun kei’ gamtat bangin a gamtat loh nadingun hong hilhsak hen,’ a ci hi.</row>
		<row book="44" chapter="2" verse="27" tag="">[27] Bang hang hiam cih leh misite’ gamah kei nong nusiacip kei ding a, na nasem keimah muatna nong thuaksak kei ding hi.</row>
		<row book="44" chapter="2" verse="31" tag="">[31] Pasian in a sep ding thu David in mukhol ahih manin, ‘Mi site gam sungah amah kinusia lo a, a sa a muat kei hi,’ ci-in a gen ciangin, Khrih’ thawhkik nading thu a gengen ahi hi.</row>
		<row book="45" chapter="6" verse="23" tag="">[23] Bang hang hiam cih leh mawhna in thaman hong piak pen sihna hi a, ahi zongin i Topa Jesuh tawh i kipawl manin Pasian’ hong piakkhong pen nuntak tawntungna ahi hi.</row>
		<row book="48" chapter="1" verse="8-9" tag="">[8] Note tungah ka hong hilhsa uh lungdamna thu tawh a kilehngatin, kote a kipan vantungmi dongin thudang a hong hilh a om leh tua a hong hilh mipa hell khuk sungah tung ta hen! [9] Ka hong gen ngeisa mah bangin ka hong gen kikin-ah: Note’ sansa lungdamna thu tawh a kilehngatin thudang a hong hilh mi peuhpeuh hell khuksung tung ta hen!</row>
		<row book="50" chapter="3" verse="18-19" tag="">[18] Singlamteh tungah Khrih a sihna thu tawh a kilehngatin a nungta mi tampi tak a omna thu, a beisa hunah tamveipi ka hong genkhin a, tu-in zong khitui tawh ka hong genpha kikkik hi. [19] Amaute in amau pumpi deihnate Pasian zahin ngaihsun uh a, a maizum nading uh thute-ah kisial zawsopin, leitung nate bek ngaihsutin nei uh ahih manin Hell khuksung a tung ding uh ahi hi.</row>
		<row book="53" chapter="1" verse="9" tag="">[9] Ama mite khempeuh le thu um mite khempeuh hangin minthanna le pahtawina a ngah dingin Topa hong pai Ni ciangin a noptuak mahmah Topa’ minthanna huamsung panin amaute kihawlkhia ding a, tawntung suksiatna dan a thuak ding uh hi. Ahi zongin note in ka hong gen uh thute um na hih manun tua nopna sungah na om ding uh hi.</row>
		<row book="58" chapter="10" verse="26-31" tag="">[26] Thuman thutak i theih khit ciangin mawhna i bawl hamtang lai leh i mawhna a kimaisak nadingin biakpiakna dang om nawn lo a, [27] a kihtakhuai thukhenna le Pasian’ thu a nial mite a kangtum ding meikuangpi bek omlai hi. [28] Moses Thukham a zui lote pen mi nih le thum in mawh mah hi, ci-in teci a pan’ khit nakleh kihehpih hetloin sihna kithuaksak hi. [29] Tua bang ahihleh Pasian’ Tapa a simmawh, mawhna a hong maisak Pasian’ thuciamna sisan a thudon lo, Pasian’ hehpihna a hong puak Kha Siangtho a hehsakte’ thuak ding bangzah takin lianzaw kan ding ahi hiam? [30] Bang hang hiam cih leh, “Phulakna keima a’ hi a, ka thukkik ding hi,” a ci pa le, “Topa in ama mite thu a khen ding,” a ci pa i theih ahi hi. [31] A nungta Pasian’ khut sungah thumang loin i tunkhak ding a lauhuai mahmah ahi hi.</row>
		<row book="59" chapter="3" verse="6" tag="">[6] Leii pen mei tawh kibang hi. I pumpi na sung panin a neuno khat hinapi-in i pumpi buppi a sia suahthei a, hell khuk sung panin a hong piang mei tawh i nuntakna buppi hong kangtumsak thei hi.</row>
		<row book="61" chapter="2" verse="4" tag="">[4] Bang hang hiam cih leh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.</row>
		<row book="61" chapter="2" verse="17" tag="">[17] Hih bang mite pen a kangcip khinsa ciktui, huih in a mutkhiat meiipi tawh kibang uh a, Pasian in amaute’ om nadingin khuamial sahpi omna mun a koih kholhsak hi.</row>
		<row book="65" chapter="1" verse="7" tag="">[7] Sodom khua le Gomorrah khua le a kiima om khuapi mite zong tua vantung mite mah bangin gamta uh a, numei tawh mawhnopna bek tham loin pasal le pasal kilunggulhna ciang dong nei uh ahih manin midangte’ etteh dingin tawntung meikuang a thuak uh hi.</row>
		<row book="65" chapter="1" verse="13" tag="">[13] a sepna uh tawh amau mah’ maizum nading a piangsak tuipi hualte, le Pasian in amaute’ om nadingin leisung khuamial thukpi a koihsak tawntung, a lampial aksite tawh kibang bek uh hi.</row>
		<row book="66" chapter="1" verse="18" tag="">[18] a nungta mipa zong ka hi hi. Kei ka si ngei hi. Ahi zongin tu-in hong en in, a nungta tawntung ka hi hi. Sihna le misite omna gam keima khutnuai ahi uh hi.</row>
		<row book="66" chapter="6" verse="8" tag="">[8] Ka khuadak leh sakol puang khat ka mu a, a tungah a tuang pa’ min pen Sihna hi a, a nungah Hell in a zui hi. Amaute in namsau, kialpi, pulnatna, le gamsate tawh leitung mi sehlisuah sehkhat a thahtheih nadingun thu a kipia hi.</row>
		<row book="66" chapter="9" verse="1-2" tag="">[1] Tua ciangin a ngana vantungmi in a peengkul hong tum a, vantung panin leitungah aksi khat a leengsuk ka mu hi. Tua aksi tungah kuahawm thukpi honna tawhtang a kipia hi. [2] Amah in tua kuahawm thukpi a hon ciangin meiphualpi panin meikhu bangin meikhu tampi hong pusuak a, tua meikhu hangin ni mialin khim a zing hi.</row>
		<row book="66" chapter="14" verse="10-11" tag="">[10] Pasian’ leenggahzu zong dawn ding uh hi. Pasian in ama hehna ahi leenggahzu khauh pen ama hehna hai sungah a dimtakin sung khinzo ta hi. Tua bang mite pen a siangtho vantung mite le Tuuno mai-ah meikuang le kat khu tawh gimna kipia ding hi. [11] Amaute a kibawlsiatna mei, khu tawntung a, ganhing le a lim bia-in, a min kigelhna a nei mi peuhmah in a sun a zanin tatsat loin gimna thuak paisuak uh hi,” a ci hi.</row>
		<row book="66" chapter="19" verse="20" tag="">[20] Tua ciangin a ganhing le tua ganhing omna-ah nalamdang a bawl kamsang zuau pa kiman khawm hi. Ganhing ciaptehna a neite le ganhing lim a biate pen tua na lamdangte tawh a kikhem ahi hi. Ganhing le kamsang zuau pa, a nihun kat kikhulna meiphualpi sungah a hingtangun kilawn hi.</row>
		<row book="66" chapter="20" verse="7-15" tag="">[7] Kum tulkhat a cin ciangin a thongkiatna panin Satan kikhah ding a, [8] Gog le Magog a kici leitung gam khempeuhah a om minam khempeuh a khem dingin kuankhia ding hi. Satan in a galsimpih dingin tuipi gei-a sehnel zahin a tam mihonpi kaikhawm ding hi. [9] Leitung khempeuhah amaute pai uh a, Pasian’ mi siangtho omna mun le Pasian in a it khuapi umcih uh hi. Ahi zongin vantung panin meikuang hong paisukin amaute a kangtum hi. [10] Amaute a khem Satan pen ganhing le kamsang zuau pa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh ahi hi. [11] Tua ciangin tokhom kang a lian khat le a tungah a tupa ka mu hi. Ama omna panin lei le van lengkhiamang a, a tunna mel uh kithei lo hi. [12] A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute’ gamtatna tua laibute sungah a kigelhna tawh kizui-in misite tungah thu a kikhen hi. [13] Tuipi sungah a om misite, tuipi in hong pusuah a, Sihna le Misite’ Gam in zong amau sungah a om misite hong pusuah uh hi. Tua ciangin a vekpi-in amaute’ gamtatnasa tawh kizui-in thu a kikhen hi. [14] Tua ciangin Sihna le Misite’ Gam, meiphualpi sungah a kilawn hi. Hih meiphualpi pen sihna nihna ahi hi. [15] A nungta mite a kigelhna laibu sungah a min a om lo peuhmah meiphualpi sungah kilawn hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
	</category>
	<category id="27">
		<row book="11" chapter="19" verse="10" tag="">[10] Amah in, “Vanglian Pasian, TOPA a dingin ka huaiham mahmah hi; bang hang hiam cih leh Israel mite in na thuciamna nusia-in, na biakna taute lawnkhia uh a, namsau tawh na kamsangte that hi; kei, kei bekbek ka omlai hi. Amaute in kei nangawn thah dingin hong zong lai uh hi,” a ci hi.</row>
		<row book="18" chapter="20" verse="20" tag="">[20] “A huaihamna bei ngei lo a, a duh khempeuh siit nei lo hi.</row>
		<row book="19" chapter="10" verse="3" tag="">[3] Bang hang hiam cih leh migilo in a lungsim deihna kisaktheihpih a, ngahna dingah a huaiham pa in TOPA phuisamin a taisan hi.</row>
		<row book="19" chapter="57" verse="4" tag="">[4] Huaihamna tawh mihing a netum, humpinelkai tawh a kibang mite’ lakah ka om hithiat hi. Amau’ hate, namsau hiam tawh kibang hi.</row>
		<row book="20" chapter="11" verse="6" tag="">[6] Thumanna in midikte honkhia a, thuman lo mite in amau’ huaihamna mah awkpih uh hi.</row>
		<row book="20" chapter="19" verse="22" tag="">[22] Duhhopna pen mindaina hi a, zuau gen pa hihna sangin mizawng hihna hoihzaw lai hi.</row>
		<row book="20" chapter="28" verse="22" tag="">[22] A huaiham mi in a hauh nadingin huai mengmeng a, a tawpna-ah a zawn’ ding lamtak phawkkha lo hi.</row>
		<row book="20" chapter="28" verse="25" tag="">[25] A huaiham mi in kitotna piangsak a, TOPA a muang mite mihau hi ding hi.</row>
		<row book="23" chapter="57" verse="17" tag="">[17] Amau’ huaiham-mawhna hangin ka heh mahmah a, ka hehna lungsim tawh amaute gim pia-in ka nusia hi. Ahih hangin amaute a lungsim uh khauhin, a gamtat ngei bangun gamta lai veve uh hi.</row>
		<row book="24" chapter="6" verse="13" tag="">[13] Bang hang hiam cih leh a neupen pan a lianpen dongin, thuman lopi tawh sum zongin a huaiham uh hi. Kamsangte a kipan siampite dongin thuman lo khin uh hi.</row>
		<row book="24" chapter="8" verse="10" tag="">[10] Tua ahih manin a zite uh midangte ka piaksak ding a, a lote uh zong midangte ka luahsak ding hi. Bang hang hiam cih leh a neupen pan a lianpen dongin thuman lopi tawh sum zongin a huaiham uh hi. Kamsangte a kipan siampite dongin thuman lo khin uh hi.</row>
		<row book="30" chapter="1" verse="13" tag="">[13] TOPA in hih bangin ci hi: Ammon mite thumvei a khialh khit, a liveina hangin pel loin amaute gim ka pia ding hi. Bang hang hiam cih leh amaute in huaihamin gam a deihthuah manun Gilead gam simgawp uh hi.</row>
		<row book="35" chapter="2" verse="5" tag="">[5] Hauhna pen zuaupi hi a, a huaiham mite kiphasakin omkhong thei lo uh a, hankhuk mah bangin, phazo, cih omsak thei lo uh a, lungkim hun cih nei thei lo uh hi. Tua ahih manin minam dangte a ban banin simin a uk uh hi.</row>
		<row book="36" chapter="3" verse="3" tag="">[3] A uliante, humpinelkai gilkial bang a, a thukhente, keivom gilkial bang uh hi. Zingsang khuavak mateng a saguh nek a nusia nuam lo, a huaiham gamsate tawh kibang uh hi.</row>
		<row book="40" chapter="23" verse="25" tag="">[25] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in hai le kuangte a pualam na siangsak uh a, ahi zongin tuate sungah, thatanghat thu le huaihamna tawh mi-a’ na suh uh nate a om hi.</row>
		<row book="41" chapter="7" verse="22" tag="">[22] huaihamna, gitlohna, khemna, gamtat hoih lohna, enna, mi gensiatna, kisialhna, le haitatna a piangsakthei ngaihsutna hoih lote khempeuh,</row>
		<row book="42" chapter="6" verse="35" tag="">[35] Tua bang lelin note na gamta kei ding uh hi. Na galte uh itin amaute tungah thupha bawl unla, lohkik ding lamen loin leitawi pia un. Tua hileh na thaman uh lian ding a, a Lianpen Pasian’ tate na hi ding uh hi. Bang hang hiam cih leh lungdamna mel a theithei lo mite le a huaiham mite tungah amah migi hi.</row>
		<row book="42" chapter="11" verse="39" tag="">[39] Tua ciangin Topa in ama kiangah, “No Farisi mite in hai leh kuangte a pualam na siangsak uh a, ahi zongin note na lungsim sung uhah huaihamin na gi kei uh hi.</row>
		<row book="42" chapter="12" verse="15" tag="">[15] Tua ciangin Jesuh in amaute khempeuh kiangah, “Hoihtakin kidawm unla, na huaiham loh nadingun kikem un. Bang hang hiam cih leh bangzahta-in mi khat a hauh hangin a neihsa tawh a nuntakna taktak kicing zo lo hi,” a ci hi.</row>
		<row book="42" chapter="18" verse="11" tag="">[11] Farisi mipa dingin thu ngen a, ‘Pasian aw, kei pen midangte bangin a huaiham, a thuman lo, numei tungah a mawh mi ka hi kei hi; hua lai-a siahdongpa bang hi lo ka hih manin nangma tungah ka nuamna kong pulak hi.</row>
		<row book="45" chapter="1" verse="29" tag="">[29] Siatna nam khempeuh ahi, hoih lohna, huaihamna, khatlekhat kisiatsak nopna, hazatna, mi thahna, kitotna, khemna, a sialam bekbek ngaihsutna, zuau genna,</row>
		<row book="46" chapter="5" verse="10" tag="">[10] Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hi lo hi. Tuate tawh kikhawl lo ding ci lehang, leitung panin paikhia un, cihna suak ding hi.</row>
		<row book="46" chapter="6" verse="10" tag="">[10] a gutate, a huaihamte, zukhamte, mi gensiate, ahih kei leh mi’ na a sutte khat beek, Pasian’ Ukna sungah lutthei het lo ding hi.</row>
		<row book="47" chapter="12" verse="20" tag="">[20] Bang hang hiam cih leh note kiangah ka hong tun ciangin note’ omzia ding ka deih bangin na om loh khak ding uh le note in keima maisuah na muhnopzia bangun na hong muh loh khak ding uh ka lunghimawh hi. Note lakah kitotna, hazatna, hehna, huaihamna, mi zahpihna, mi gensiatna, kiphatsakna, le buaina a omkhak ding ka lunghimawh hi.</row>
		<row book="48" chapter="5" verse="20-21" tag="">[20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="49" chapter="5" verse="3" tag="">[3] Note pen Pasian’ mi na hih manun note lakah nulepa khialhna, a kilawm lo-a gamtatna, huaihamna cihte genin zong na nei vet kei un.</row>
		<row book="50" chapter="2" verse="3" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un.</row>
		<row book="51" chapter="3" verse="5" tag="">[5] Tua ahih manin nulepa mawhna, a kilawm lo gamtatna, hukna lanna, a hoih lo lunggulhna, le milim biakna nam khat ahih manin huaihamna ahi note sungah a om leitung lungsimte na sisak un.</row>
		<row book="54" chapter="3" verse="8" tag="">[8] Pawlpi upa dingte zong a gamtat hoih, a lungsim citak, leenggahzu tam a ne lo, sum thu-ah a huaiham mi hi lo ding uh hi.</row>
		<row book="54" chapter="6" verse="9" tag="">[9] Ahi zongin a haunuam mite in ze-etna a tuamtuam thuak a, duhhopna, huaihamna a haivai thute-ah awkcipin, haksatna le siatna a tuahlawh uh hi.</row>
		<row book="55" chapter="3" verse="2-5" tag="">[2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin, [3] mi khual loin, hehpihna nei loin, mi gensia-in, ngongtatin, kihtakhuai-in, thuhoih deih loin, [4] ciampelin, thu khual loin, kiphasak gawpin, Pasian don loin pumpi nopsakna bek deihin, [5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in.</row>
		<row book="56" chapter="1" verse="7" tag="">[7] Pawlpi siate pen Pasian’ nasem ahih manin paubaanna a om lo, a kiphasak lo, zukham thei mi ahi lo, a ngongtat lo, a huaiham lo,</row>
		<row book="59" chapter="3" verse="14" tag="">[14] Ahi zongin na lungsim uhah enna, gitlohna, le huaihamna a om leh a zuaugen na hi uh a, pil ing, ci-in kisialh nading bangmah om lo hi.</row>
		<row book="59" chapter="3" verse="16" tag="">[16] Enna le huaihamna a om nakleh buaina le siatna nam khempeuh tawh kizom pahpah hi.</row>
		<row book="59" chapter="4" verse="1" tag="">[1] Note lakah a om kitotna le kilaina koi panin hong piang ahi hiam? Deihluatna lungsim na neih manun note’ pumsung a kitoktok niloh ahi hi.</row>
		<row book="60" chapter="2" verse="1" tag="">[1] Tua ahih manin gitlohna, zuauna, kineihkhemna, huaihamna, le kigensiatnate na omsak nawn kei un.</row>
		<row book="61" chapter="2" verse="3" tag="">[3] Hih sia man lote in a huaiham manun note kiang panin sum a ngahtheih nadingun phuahtawm thu hong gen ding uh hi. Ahi zongin sawtpek a kipanin amaute’ thu a Khen ding pa a kigingsa-in om niloh a, amaute a Susia ding pa in en gige hi.</row>
		<row book="61" chapter="2" verse="14" tag="">[14] Numei bekbek etnopin nei uh a, a mawhnopna lungsim uh kam thei lo hi. Upna cingtaak lo mite zol belin nei uh a, huaihamna lungsim bekbek a nei uh hi. Tua bang mite, Pasian’ samsiat mite ahi uh hi.</row>
	</category>
	<category id="28">
		<row book="19" chapter="90" verse="4" tag="">[4] Bang hang hiam cih leh nangma muhna-ah kum tulkhat a bei ciangin zanni ahi a, zan ihmut laitakin khanlawh khat sung tawh ahi zongin a kibang bek hi.</row>
		<row book="44" chapter="8" verse="26-31" tag="">[26] Topa’ vantungmi khat in Filip kiangah, “Kithawi inla, Jerusalem khua panin Gaza khua paina lampi zuan dingin leitaw lam manawhin pai in,” a ci hi. (Tua lampi tu-in kizang pha nawn lo hi.) [27] Filip zong kithawi-in a pai hi. Lampi-ah Ethiopia mi mang lian khat tawh kituak hi. Tua mangpa pen Ethiopia kumpinu Kandeis khutnuai-a mang lian khat hi a, kumpinu neihsa khempeuh a ukpa ahi hi. Jerusalem khua-ah Pasian bia dingin a va pai hi a, [28] inn zuan dingin leeng sungah a tuan kawmin kamsang Isaiah laibu a sim hi. [29] Tua laitakin Kha Siangtho in Filip kiangah, “Pai inla tua leeng mai-ah va om in,” ci-in a sawl hi. [30] Filip zong ama kiangah va tai a, kamsang Isaiah laibu a simna za ahih manin, “Na laisim a khiatna na thei hiam?” ci-in a dong hi. [31] Amah in, “Mi khatpeuh in hong hilhtel lohpi-in bangci theih ding ka hi hiam?” ci-in dawng a, ama leeng tungah Filip a tuang dingin a sam hi.</row>
		<row book="44" chapter="8" verse="37-40" tag="">[37] Filip in, “Na lungsim takpi tawh na up nakleh tui na kiphum thei ding hi,” a cih ciangin, “Jesuh Khrih pen Pasian’ Tapa hi, ci-in ka um hi,” ci-in a dawng hi. [38] Tua ciangin a leeng a khawlsak nadingin mangpa in thu pia a, Filip tawh a nihun tui phualah pai-in Filip in amah a tuiphum hi. [39] Tui sung panin a paikhiat khit uh ciangin Topa’ Kha Siangtho in Filip paikhiatpih hi. Mangpa in Filip mu nawn lo hi; ahi zongin lungdam takin a lampai a zom hi. [40] Tua ciangin Filip pen Azotas khua-ah a om ahih lamtak amah kiphawk a, tua khua a kipanin Sisaria khua a tun dongin khua khempeuhah Lungdamna Thu a hilh hi.</row>
		<row book="61" chapter="3" verse="8" tag="">[8] Ahi zongin ka itte aw, na mangngilh loh ding uh ka deih thu in: Topa a dingin ni khat le kum khat, kum tulkhat le ni khat a kilamdan’ luatna om lo hi.</row>
	</category>
	<category id="29">
		<row book="23" chapter="2" verse="2-4" tag="">[2] Nidang ciangin TOPA’ inn a omna mual pen mual liante lakah a sangpenin kikipsak ding a, mual neute tungah kisangsak ding hi. Tua lai-ah minam khempeuh pai muamua ding uh a, [3] mi tampite hong pai-in, “Hong pai un, amah in ama zialetongte hong hilh theih nading le ama lampite i zuih theih nadingin Jakob’ Pasian’ inn, TOPA’ mualah paito ni,” a ci ding uh hi. Bang hang hiam cih leh TOPA in Zion panin thu hong gen ding a, Jerusalem khua panin TOPA’ thuhilhna hong paikhia ding hi. [4] Amah in minamte khatlekhat kikalah thu khenin, mi tampite’ thu khensak ding hi. Amaute in a namsaute uh lokhawhna tu, a teipite uh singhiang heuhna temkawi-in a seek ding uh hi. Minam khat le minam khat kido nawn lo ding uh a, galdo dingin kithawi nawn lo ding uh hi.</row>
		<row book="23" chapter="11" verse="2-5" tag="">[2] TOPA’ kha in ama tungah ama mite a ukna ding pilna, thutheihna, le siamna pia ding hi. Amah in TOPA’ deihna thei-in TOPA zahtak ding hi. [3] Amah in TOPA’ nasep nuamsa ding hi. Amah in a tungtham bek muhna tawh thu khen lo ding a, kam lengsawn bek zakna tawh thu khentat lo ding hi. [4] Thumanna tawh mizawngte’ thu khenin, lungsim nem mite’ thu ahi bangin khensak ding hi. Ama kam panin a thupiakna tawh leitung mite gim kipia ding a, a muk panin a thugenna tawh migilote si ding uh hi. [5] Amah in thuman le thutak tawh ama mite uk ding hi.</row>
		<row book="23" chapter="11" verse="11" tag="">[11] Tua ni ciangin Topa in Assiria gam, Egypt gam, Pathros gam, Ethiopia gam, Elam gam, Shinar gam, Hamath gam, le tuipi gei-a gamte panin ama mi a omlaite a ngahkik nadingin a vangliatna zang kik ding hi.</row>
		<row book="23" chapter="12" verse="6" tag="">[6] Zion-a teng mite aw, nomau’ lakah Israel-te’ Siangtho Pa lianin om ahih manin lungdamin awng unla, lungdamin la sa un,” a cih hun uh hong tung ding hi.</row>
		<row book="23" chapter="28" verse="19-21" tag="">[19] Hong nawk sialin note hong ban ding hi; bang hang hiam cih leh zingsang khat khit zingsang khat, sun le zanin hong nawk tawntung ding hi. TOPA’ tung panin na zak uh thute a banbanin launa lianpi vive hi ding hi. [20] Bang hang hiam cih leh puanbuk sungah khe khuan nadingin lupna tom lua a, silh dingin puanza neu lua hi, a cih tawh na kibang ding uh hi. [21] Bang hang hiam cih leh a lamdang ama bawlte a bawl ding le a lamdang ama nasep a sem dingin Perazim Mual tungah a sep bangin TOPA in hong sem ding a, Gibeon kuama a heh bangin amah hong heh ding hi.</row>
		<row book="23" chapter="30" verse="27" tag="">[27] En un, TOPA’ vangliatna le a minthanna vang, gamlapi panin kimu thei hi. Meikuang le meikhu in ama hehna hong kilangsak a, ama kampaunate, mei bangin a kuang hi.</row>
		<row book="23" chapter="33" verse="7-14" tag="">[7] En un, galhangte huhna ngenin kiko uh a, kilemna ding palai semte nakpitakin kap uh hi. [8] Lam lianpite gambulak suak a, kuamah khualzinin pai ngam nawn lo uh hi. Thuciamnate kipeksatin, thukimnasate kipalsat a, khatlekhat kizahtakna om nawn lo hi. [9] Leitang kinusiacipin om mawk hi. Lebanon muala tulak singte vulgawp a, Sharon gam lei hoihpen sehnel gam bang ta hi. Bashan le Karmel muala singtehte pulhmang khinta hi. [10] TOPA in minam dangte kiangah, “Tu-in ka gamtang ding a, ka vangliatna ka lak ding hi. Tu-in kei hong kipahtawi ta ding hi. [11] Na geelnate uh a kimanna om lo a, na nasepnate uh a mawkna ahi hi. No le no a kisusia na hi uh hi. [12] Leikang ngah nadingin suangkang a kihal bangin na vui suak ding uh a, meikhuk sunga a kihaltum lingkungte na bang ding uh hi,” a ci hi. [13] Gamlapi-a a om mite aw, ka sepna thu za un. A nai-a a om mite aw, ka vangliatna thei un. [14] Zion-a a om mawhnei mite lau uh a, Pasian’ thu a ngaihsun lo mite lau-in lingcip uh hi. Amaute in, “Pasian’ thukhenna pen a kuang tawntung mei tawh kibang hi. Tua bang meikuang kua in thuakzo ding ahi hiam?” ci uh hi.</row>
		<row book="23" chapter="40" verse="3-5" tag="">[3] Awging khat in, “Gamlakah TOPA’ lampi sial unla, sehnel gam sungah i Pasian a’ ding lam lianpi khat a tangin bawl un. [4] Kuam khempeuh kivuk dim ding a, mual liante le mual neute kitotam ding hi. A tamkim lo munte kitamkim sak ding a, suanghum omna munte kizalhtam ding hi. [5] TOPA’ kam in gen khin ahih manin, TOPA’ minthanna vang hong kilang ding a, mi khempeuh in mukhawm ding uh hi,” a ci hi.</row>
		<row book="23" chapter="59" verse="15-20" tag="">[15] Thuman om lo lua ahih manin siatna a pelh mipa pen mihai-in kingaihsun zawsop hi. TOPA in hih thu mu a, thutang om lo ahih manin amah lungkim lo hi. [16] Amah in nenniamna a thuakte a huh ding mi khat beek a om lohna a mu hi. Tua ahih ciangin amaute a honkhia ding le a gualzawh nadingin ama vangliatna a zang ding hi. [17] Amah in thumanna pen awmdal lum bangin silh ding a, gualzawhna pen sik lukhu bangin khu ding hi. Na khempeuh a manin bawlkik nopna, gimna a piangsakte gim pia-in thukkik nopna lungsim puan bangin a silh ding hi. [18] Amau’ gamtatna bangin amah in thukkik ding a, amah a langpangte gim pia ding hi. Ama galte a thukkik ding hi. A gamla pekah a om tuipi gei-a gamte zong a thukkik ding hi. [19] Tua ahih ciangin nisuahna le nitumna kikalah a om mi khempeuh in amah zahtakin, a vangliatna kihta ding uh hi. Bang hang hiam cih leh huihpi nung bang, tuipi khang bangin amah hong pai ding hi. [20] TOPA in ama mite tungah, “Note a hong hu dingin Jerusalem-ah kong pai ding a, mawhna panin a kiheikhia mi peuhmah ka hong honkhia ding hi.</row>
		<row book="23" chapter="66" verse="8" tag="">[8] A tuaci bang kua’n za ngei na hi uh hiam? A tuaci bang kua’n mu ngei na hi uh hiam? Ni khat thu-in gam khat piang ngei ahi hiam? Tomnokhat sungin minam khat piangkhia ngei ahi hiam? Bang hang hiam cih leh Zion in nausuak gimna a thuak phetin a minamte suakkhia pah hi.</row>
		<row book="24" chapter="5" verse="30-31" tag="">[30] A dipkuathuai, a patauhhuai thu khat gam sungah a piang khinzo hi. [31] Kamsangte in thuman gen lo uh a, siampite in zong amau’ ut bangun a uk uh hi. Ka mite in phamawh sa lo sawnsawn uh hi. A tawpna hun hong tun ciangin bang cih ding uh ahi hiam, TOPA in ci hi, ci-in gen in,” hong ci hi.</row>
		<row book="24" chapter="25" verse="11-14" tag="">[11] Gam sung khempeuh kisia-in, gam simtham suak ding a, hih mite khempeuh kum sawmsagih sung Babylon kumpipa’ salin a om ding uh hi. [12] Kum sawmsagih a cin khit ciangin TOPA in kong cihin-ah, Babylon kumpipa le a gam amau’ mawhna hangin gim ka pia ding a, tua gam a tawntungin gam simtham ka suaksak ding hi. [13] Tua gam a siatna ding ka gensa thute khempeuh hih laibu sungah kigelh a, Jeremiah in gam khempeuhte’ kiangah a gen hi. Tuate khempeuh ka tungsak ding hi. [14] Bang hang hiam cih leh gam tampi le kumpi liante in amaute salin man ding uh a, amau’ gamtatna amau’ tungah ka thukkik ding hi,” a ci hi.</row>
		<row book="24" chapter="31" verse="31-34" tag="">[31] “En un, TOPA in kong cihin-ah, Israel minamte le Judah minamte tawh thuciamna thak khat ka bawl ni hun hong tung ding hi. [32] Tua pen, a pu a pate uh, Egypt gam panin ka lakkhiat nadingin a khut uh tawh ka kaihkhiat huna ka bawl uh thuciamna tawh kibang lo ding hi. Tua hun lai-in kei amaute’ pasal hinapi-in ka thuciamna a hong palsat uh hi, TOPA in kong ci hi. [33] Ahih hangin TOPA in kong cihin-ah, tua hun hong tun ciangin Israel minamte tawh hih bangin thuciamna ka bawl ding hi: Amaute’ sungah ka thukham ka koih ding a, amaute’ lungtang tungah ka gelh ding hi. Kei pen amaute’ Pasian ka hi ding a, amaute pen keima mite ahi ding uh hi. [34] Kuamah in midangte le a sanggamte uh kiangah, ‘ TOPA thei in,’ ci-in a kihilh nawn kei ding uh hi; bang hang hiam cih leh TOPA in kong cihin-ah, amaute in a neupen panin a lianpen dongin, a vekpi-un kei a hong thei ding uh hi. Bang hang hiam cih leh amau’ khialhnate ka maisak ding a, amaute’ mawhnate zong phawkin ka nei nawn kei ding hi,” a ci hi.</row>
		<row book="26" chapter="7" verse="14" tag="">[14] “Amaute in gal peengkul tum uh a, a vekpi-un kiging uh hi. Ahi zongin mi khempeuh tungah ka hehna tungkim ding ahih manin galsim dingin kuamah kuankhia zo lo ding hi.</row>
		<row book="26" chapter="20" verse="42-44" tag="">[42] Na pu na pate uh tungah piak dingin ka ciam Israel gam sungah note kong tunpih ciangin TOPA ka hihna thu na hong thei ding uh hi. [43] Tua hun ciangin, a kilawm loin na gamtatnate khempeuh uh le nomau mah na kinitsak tawmna thute uh na phawk ding uh a, na gamtat siatnasate uh hangin nomau mah na kimudahtawm ding uh hi. [44] Na gitlohna, na gamtatsiatna uh tawh kizui-in note tungah hong bawl loin, ka min a daikhak ding khualna tawh note tungah hong gamta ka hih manin kei pen TOPA ka hihna thu no Israel mite in na hong thei ding uh hi, Topa PASIAN in ci hi,” a hong ci hi.</row>
		<row book="26" chapter="38" verse="1-9" tag="">[1] TOPA in kei kiangah thu hong gen a, [2] “Mihing ahi Ezekiel aw, Magog gam a om Gog kumpipa mawhsakna thu gen in. Amah pen Meshek minamte le Tubal minamte a ukpa ahi hi. Amah mawhsakna thu gen inla, [3] Topa PASIAN in hih bangin ci hi, ci-in gen in: Meshek le Tubal minamte a ukpipa Gog aw, kei pen nangma langah ka pang hi. [4] Nang hong lehhei-in, na khaguh-ah sikkawi kong bulh ding a, na galkap honpite khempeuh tawh kong kaikhia ding hi. Na galkap honpite pen a sakolte uh le a sakol tung tuangte uh tawh tam mahmah a, na galkap khempeuh in lum le namsau nei kim uh hi. [5] Persia gam, Kush gam, le Put gammite in zong nang hong panpih uh a, amaute in lum le siklukhu nei kim uh hi. [6] Leilu lam gam peka om Gomer gam a galkapte khempeuh le Bethtogarmah gam a galkapte khempeuh in nang hong panpih uh a, minam dang tampite in zong nang hong pawlpih uh hi. [7] Tua ahih manin tu-in nang le na pawlte khempeuh a kigalging sa-in om unla, na thupiakna bangin a gamtang pah lian dingin na galkapte khempeuh omsak in. [8] Minam tuamtuamte lak panin kikaikhawm kikin a gam uh a kitutkik zawh gallauna nei loin a om Israel mite’ gam a sim dingin kum tampi khit ciangin kong sawl ding hi. Sauveipi sung kinusia-in gamkhing a suak ngei hinapi-in, tu-in a mite khempeuh lungmuang takin a omna Israel mualtung gamte a sim ding na hi hi. [9] Nang le na galkap honpite le nang hong pawlpih minam tampite in khuapi huih bangin na simgawp ding uh a, meiipi bangin a gam sung khempeuh na tuamcip ding uh hi.</row>
		<row book="27" chapter="2" verse="44" tag="">[44] Tua kumpite a maan laitakun vantung Pasian in a bei thei ngei lo ding kumpi gam a hong phut ding hi. Tua kumpi gam kuamah in zo zo lo ding a, tua gam in gamdang khempeuhte zogawpin a kip tawntung ding hi.</row>
		<row book="27" chapter="7" verse="7-8" tag="">[7] Ka et lai leh sapi lina ka mu hi. Tua sapi kihtakhuai mahmah a, lipkhaphuai-in a thupi mahmah hi. Amah in a gol mahmah sik-ha a nei hi. Amah in nene-in a nek valteng a khe tawh a tuancilgawp hi. Sapi dangte tawh kibang loin amah in ki sawm a nei hi. [8] Tua kite ka et laitakin tuate’ lakah adang ki neu khat hong po a, a omsa sung pan ki thumte a botkhia hi. Tua ki’ tungah mihing mittang tawh a kibang mittang le kam om a, kiphatsakna kam tampi a pau hi.</row>
		<row book="27" chapter="7" verse="22" tag="">[22] Tua ciangin a nungta tawntung mipa hong pai a, a Lianpen Pasian’ mite a’ ding a hoih thukhenna a hong gen hi. Pasian’ mite in kumpi za a ngahna ding uh hun a hong tung hi.</row>
		<row book="27" chapter="7" verse="27" tag="">[27] “Hih leitung kumpi gam, vangliatna, le liatna khempeuh a Lianpen Pasian’ mite tungah a kipia ding hi. Amau’ kumpi za cikmah hunin bei ngei lo ding a, leitung ukna za a nei khempeuhte in a thu uh mangin amaute’ na a sem ding uh hi,” hong ci hi.</row>
		<row book="27" chapter="9" verse="24-27" tag="">[24] “Na mite le khuapi siangtho, a mawhna le a gamtat khialhnate a beina ding hun kum sawmsagih mun sagih sung a kisehzo hi. Tua ciangin mawhna kimaisak ding a, a tawntung thutang thu a hong tung ding hi. Genkholhna le maangmuhna thu a mantakin hong tangtung ding a, a Siangtho Pen Mun biakinnpi kisiansuah ding hi. [25] Hih thu ciamteh inla thei in: Jerusalem lamkikna ding thu a kipiak hun a kipan sathau kinilh pa hong pai dong kum sagih mun sagih sung hi ding hi. Jerusalem kongzing lampi nei le kulhpi nei-in kilamkik ding a, kum sawmguk le nih mun sagih sung kip ding a, ahih hangin buai hun sung ahi ding hi. [26] Tua hun a bei khit ciangin sathau kinilh pa thuman lopi-in a kithat ding hi. Galsim dingin a hong pai galkapmang lianpa in khuapi le biakinnpi a susia ding hi. A beina pen tuiciin tun bang hi ding a, a tawp dongin galdona le kisiatna vive ahi dingin Pasian in thu a khenzo hi. [27] Tua makai pa in mi tampite tawh kum sagih sung thuciamna kip bawl ding uh hi. Gangawh biakna le biakpiakna, hih hunlang sung a khawlsak ding hi. Biakinn dawn sangpen munah a Lipkhaphuai na kikoih ding hi; ahi zongin Pasian in tua a koihpa’ thuak dingin a geelsa thu a koihpa in a thuak hun ciang dong, a Lipkhaphuai na pen a koihna mun mahah omlai phot ding hi,” hong ci hi.</row>
		<row book="27" chapter="12" verse="4" tag="">[4] Tu-in Daniel aw, beina hun a tun mateng laibu khupcip inla, a tungah ciaptehna koih in. A kallakah mi tampite in bang thu piang hiam cih theitel nuamin a hanciam ding uh hi,” a hong ci hi.</row>
		<row book="27" chapter="12" verse="11" tag="">[11] Amaute in nisim biakpiakna a khawlsak, a Lipkhaphuai na a hong pian’ ciangin ni tulkhat zanih sawmkua sung a sawt ding hi.</row>
		<row book="29" chapter="2" verse="28-32" tag="">[28] “Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uh hi. [29] Tua hun ciangin nasem numei le nasem pasalte tung nangawnah ka kha ka sung ding hi. [30] “Tua ciangin vantung le leitungah hilhkholhna lim ahi, sisan kiluansakna, meikatna le meikhu lompi hong om ding hi. [31] TOPA’ ni, tua a lauhuai hun a hong tun ma-in ni hong mialin, kha, sisan hong bang ding hi. [32] Ahi zongin TOPA’ tungah huhna a ngen khempeuh in hotkhiatna a ngah ding uh hi. TOPA’ gensa bangmahin Zion Mual le Jerusalem khua sungah a suakta mi om ding uh hi. TOPA in a teel mite, suakta ding uh hi.</row>
		<row book="33" chapter="4" verse="1-7" tag="">[1] Mailam hunah TOPA’ biakinn a omna mual, a sangpen mual hong suak ding a, minam tampi in hong zuan ding uh hi. [2] Minam tampite hong pai-in, “Israel mite’ Pasian’ biakinn, TOPA’ mualah va paito ni. Tua lai-ah ama deihna hong hilh ding a, ama deihna bangin i gamta ding hi,” ci ding uh hi. Bang hang hiam cih leh Zion panin thuhilhna hong gingkhia a, Jerusalem panin TOPA’ thu hong paikhia hi. [3] Amah in minam tampite’ thu khensak ding a, Israel gam panin a gamla pekah a om, minam vangliante’ thu khensak ding hi. Amaute in a namsaute uh lokhawhna tu-in seek ding uh a, a teipite uh singhiang heuhna temkawi-in seek ding uh hi. Minam khatlekhat kido nawn lo ding uh a, galkidona theikha nawn lo ding uh hi. [4] A kuamah peuh lungnuamin a leenggui phung le a theikung nuai-ah tu hithiat ding a, kuamah in patausak nawn lo ding hi. Bang hang hiam cih leh Vanglian TOPA mahmah in hih thu hong gen khinta hi. [5] Bang hang hiam cih leh midangte in amau’ pasian ciat bia-in a thu mang ding uh a, ahi zongin eite in ahihleh eima TOPA Pasian mah a tawntungin bia-in ama thu i mang ding hi. [6] TOPA in hih bangin ci hi: Keimah in gim ka piak ahi, sala om gimna a thuak mite, ka kaihkhop kik hun hong tung ding hi. [7] Amaute, a cimawhin gamlapi-ah om uh a, ahi zongin keimah in amaute pansa kikin, minam vanglian khatin ka bawlkik ding hi. Tua hun a kipan a tawntungin Zion mual panin amaute ka uk paisuak ding hi.</row>
		<row book="38" chapter="8" verse="1-6" tag="">[1] Vanglian TOPA in kei tungah thu hong genin [2] amah in, “Jerusalem mite ka itluatna hangin Jerusalem khuapi ka huh nuam mahmah a, hih banga ka itluatna in a galte tungah ka heh hong suaksak hi. [3] Ka khuapi siangtho Jerusalem-ah ciahkikin ka teng ding hi. A citak khuapi, ci-in minthang ding a, Vanglian TOPA’ mual pen mual siangtho kici ding hi. [4] Jerusalem khuapi kongzing le lamkabomte-ah a tu dingin puteekte omkik ding a, teeklua kisa-in ciangkhut khunin pai ding uh hi. [5] Kongzing khempeuhah numei naupang kimawlin phezaizai ding uh hi. [6] “Tu-a a omlai note a dingin hih thu ahi thei lo ding tawh a kibat hangin kei a dingin ahi mawh ding thu hi lo hi.</row>
		<row book="38" chapter="8" verse="22" tag="">[22] A vanglian a thahat minamte zong Vanglian TOPA a bia ding le ama tung panin thupha a ngen dingin Jerusalem-ah hong pai ding uh hi.</row>
		<row book="38" chapter="12" verse="10" tag="">[10] “David’ suanlekhakte le Jerusalem khuamite’ tungah hehpihna lungsim le thungetna lungsim ka guan ding hi. Amaute in a sutlup uh mipa enin, ta khat neihsun a sihsuah mite bangin kap ding uh a, tacil a khuaisuahte bangin nakpitakin kapin thum ding uh hi.</row>
		<row book="38" chapter="14" verse="1-5" tag="">[1] TOPA in na hong sep hun hong tung ding hi. Jerusalem khuapi kiluh gawpin, note’ muh mahmahin a na lakte uh hawm ding uh hi. [2] Jerusalem khuapi a sim dingin TOPA in minam khempeuh kaikhawm ding hi. A khuapi kila-in, a innte kiluh gawpin, a numeite zong kibuan gawp ding hi. Mi alang bang salin kipaikhiatpih ding a, adangte ahihleh kipaikhiatpih lo ding hi. [3] Tua ciangin TOPA hong kuankhia ding a, a beisa hunah a sim ngei bangin hih minam dangte hong sim ding hi. [4] Tua ciangin Jerusalem nisuahna lamah a om Oliv Mual tungah TOPA a ding ding hi. Tua ciangin nisuahna lam pan nitumna lamah Oliv Mual kitamin phel nih suak ding a, a kikalah kuampi om ding hi. A mual kimkhat leilu lamah kikhinin, kimkhat leitaw lamah kikhin ding hi. [5] Hinnom kuam sung kivukcip ding a, Judah kumpi Uzzah’ hun lai-in zinlinna-a a kivukcip mah bang ding hi. Tua ciangin TOPA ka Pasian hong pai ding a, a mi siangthote khempeuh hong tonpih ding hi.</row>
		<row book="38" chapter="14" verse="8-9" tag="">[8] Tua ni hong tun ciangin Jerusalem khua panin tuicim hong luangkhia ding a, kimkhat, nisuahna lamah a om Si Tuipi-ah luang ding a, kimkhat, nitumna lamah a om Mediterranean Tuipi-ah luang ding hi. Tua tui in kan’ hun cih nei loin luang tawntung ding hi. [9] Tua ciangin TOPA pen leitung khempeuh’ kumpi suak ding a, mi khempeuh in amah bek thei-in bia ding uh hi.</row>
		<row book="38" chapter="14" verse="16" tag="">[16] Tua bangin galte a kizawhgawp khit ciangin, galte sung panin a nungtalai mite in Vanglian TOPA, kumpi ahihna hangin a bia ding le ama gualzawhna pawi a bawl dingin kumsimin Jerusalem-ah pai tawntung ding uh hi.</row>
		<row book="40" chapter="7" verse="13-14" tag="">[13] “Kong kawcik bek tawnin lut un. Hell khuk tun nading kongvang pen lianin a lampi baih a, mi tampi in a zui uh hi. [14] Ahi zongin nuntak tawntungna tun nading kong kawcikin a lampi haksa a, mi tawmno bek in a zuizo uh hi.</row>
		<row book="40" chapter="13" verse="49-50" tag="">[49] Leitung hun bei ciangin zong tua bangmah hi ding hi. Vantung mite hong pai-in mihoihte lak panin migilote lakhia-in, [50] meikhukpi sungah tua migilote a khul ding uh hi. Tua lai-ah kapin a hagawi ding uh hi.</row>
		<row book="40" chapter="16" verse="2-3" tag="">[2] Ahi zongin Jesuh in, “Ni a tum khit nitak ciangin, ‘Van san ahih manin khua pha ding hi,’ na ci uh hi. [3] Zingsang hun ciangin, ‘Van sanin khua niim ahih manin guah zu ding hi,’ na ci thei uh hi. Note in van maitang na et uh ciangin khua pha ding le khua sia ding khenthei napi-in tuhun thute na theithei kei uh hi.</row>
		<row book="40" chapter="24" verse="3-15" tag="">[3] Oliv Mual tungah Jesuh tu-in a om laitakin a nungzuite guak a tuamin hong pai uh a, “Hih thute cik ciangin hong piang ding a, nang na hong pai ding hun le hun bei nading bang lim hong om ding ahi hiam, hong gen in,” a ci uh hi. [4] Jesuh in amaute kiangah, “Kidawm unla, mite’ khemsa-in ta kei un. [5] Bang hang hiam cih leh keimah a kineih mi tampi hong pai ding a, ‘Kei, Khrih ka hi hi,’ ci-in mi tampi tak umkhialsak ding uh hi. [6] A nai, a gamla-ah galkidona thu na za ding uh hi. Hihte a piang mah ding hi a, ahi zongin a bei nading hi nai lo ahih manin patau kei un. [7] Gam khat le gam khat, kumpi khat le kumpi khat hong kido ding a, mun tuamtuamah kialpi hong tungin, zin hong ling ding hi. [8] Hihte khempeuh pen gimna kipat nading hi pan hi. [9] “Tua ciangin note hong kibawlsia-in hong kithat ding a, keima hangin Gentail mi khempeuh in note hong mudah ding uh hi. [10] Tua hun ciangin mi tampi in a upna uh khahsuah ding a, khatlekhat kimudahin khatlekhat kilehhek ding uh hi. [11] Kamsang kineihkhem mi tampi hong piang ding a, mi tampi tak umkhialsak ding uh hi. [12] Gitlohna khang mahmah ding ahih manin ki-itna hong kiam ding hi. [13] Ahi zongin a bei dongin a thuakzote in hotkhiatna ngah ding uh hi. [14] Tua ciangin mi khempeuh tungah teci ahi dingin Pasian’ hong ukna hangin a lungdamhuai thu, leitung khempeuhah kihilh ding hi. Tua khit ciangin beina hong tung ding hi. [15] “Tua ciangin kamsang Daniel in, ‘A lipkhaphuai zehphitna,’ ci-in a gen pen a siangtho munah hong om ciangin (hih lai a simte in Jesuh’ cihnopna thei ta un),</row>
		<row book="40" chapter="24" verse="28-37" tag="">[28] “Sapul omna peuhah musane kikaikhawm ding hi.” [29] “Tua gimna hun a tunkhit phetin ni hong mialin kha hong taang nawn lo ding a, vantung panin aksite hong kia ding a, vantung a om nate a pai ngei-in pai thei loin lampialgawp ding hi. [30] Tua ciangin Mihing Tapa’ lim vantungah hong kilang ding hi. Tua ciangin leitung minam khempeuh dahin kap ding uh a, vangliatna le minthanna tawh meii lakah Mihing Tapa a hong pai a mu ding uh hi. [31] Nakpi takin peengkul hong ging ding a, leitung mun khempeuhah a vantung mite hong paisakin, leimong khat pan mong khat dongin, a teelsa mite a kaikhawmsak ding hi. [32] Thei kung tung panin thu phawk un. Thei a hiang hong meengin a teh hong no ciangin khuakhal hun hong naita hi, ci-in na thei uh hi. [33] Tua mah bangin hih ka thugente khempeuh na muh uh ciangin Mihing Tapa hong tun ding hun hong nai mahmah ta hi, ci-in na thei un. [34] A mantak a kong genin-ah: Hih lai-a a om mite a sihkhit ma-in hih ka thugen khempeuh hong tung ding hi. [35] Van le lei a maimang zongin ka thugente maimang ngei lo ding hi. [36] Ahi zongin a ni le a nai hun ding pen kuamah in thei lo hi. Vantungah a om vantung mite ahi a, Tapa nangawn in ahi zongin thei lo a, Pa Pasian bek in thei hi. [37] Noah hun lai-in up hun lohpi khatin tuiciin a tun bangin Mihing Tapa zong up hun lohpi khatin hong pai ding hi.</row>
		<row book="40" chapter="24" verse="42-51" tag="">[42] Tua ahih ciangin bang hunin na Topa uh hong pai ding cih thei lo na hih manun na pilvang un. [43] Ahi zongin na phawk ding uh thu in: Inn nei pa in zan laitakin guta pa a pai ding hun theikhol leh amah in na pangin a inn luhsak lo ding hi. [44] Tua ahih manin Mihing Tapa zong, note’ upmawh loh hun laitakin hong pai ding ahih manin note zong na kiging tawntung ta un. [45] “A pil a citak nasem i cih a bangcite ahi hiam? A naseppih dangte ukin a hun manmanin amaute’ nekzah ding ciat an a pia dingin a topa in a seh a nasempa ahi hi. [46] A topa hong ciah ciangin ama sawl bangin na semin a om a muhpa pen mi hampha mahmah khat ahi hi. [47] Ke’n kong genin-ah, ama neihsa khempeuh a uk dingin a topa in tua nasempa a koih ding hi. [48] Ahi zongin tua nasempa nasem hoih lo hi hen la, a lungsim sungah, ‘Ka topa hong ciahhak ding hi,’ ci-in, [49] a naseppih a lawmte satgawp hen la, zukham thei mite tawh anne zune-in na om leh, [50] a topa tung dingin a uploh ni hun khatpeuhin a topa hong tung ding a, [51] a topa in nakpitakin gim pia-in, mihoih a kineihkhemte’ gimthuak dingteng thuaksak ding a, amah kapin a hagawi ding hi.</row>
		<row book="40" chapter="25" verse="31-34" tag="">[31] “Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. [32] Ama mai-ah leitung minam khempeuh hong kikhawm ding hi. Gancing pa in tuu le keelte a khen mah bangin mi khempeuh khen nihin hong koih ding hi. [33] Tuu a bang mite a taklamah koihin, keel a bang mite a veilamah koih ding hi. [34] Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note a dingin a kibawlkholsa gamnuam hong luah un.</row>
		<row book="40" chapter="28" verse="20" tag="">[20] Tua ciangin note tungah ka hong gen thute khempeuh a zuih nadingun na hilh un. Hun bei dongin note a hong ompih tawntung ding ka hihna thu phawk ta un,” a ci hi.</row>
		<row book="41" chapter="13" verse="12-13" tag="">[12] Unau khatlekhat a sih nadingun kikhia ding uh a, pa in a ta khia-in, ta in a nu le a pate khia-in a thatsak ding uh hi. [13] Keima hangin Gentail mi khempeuh in note hong mudah ding uh a, ahi zongin a sih dongun a thuakzote in hotkhiatna a ngah ding uh hi.</row>
		<row book="41" chapter="13" verse="33-37" tag="">[33] Tua hun ding thei lo na hih manun kikemin pilvang un. [34] Mi khat khualzin dingin paikhia a, a dinkhiat ding ciangin amau’ sep ding ciat a nasemte tungah tavuan pia a, kongcing pa in limtakin a cin ding a sawl mipa tawh kibang hi. [35] Inn nei pa, nitak ahi a, zankim ahi a, zingsang ak khuankuan ahi a, zingsang khuavak khit ahi zongin a bang hunin hong tung ding cih thei lo na hih manun ngakin na pilvang un. [36] Tua hikeileh amah thakhatin hong tungin na ihmut laitakun hong tuakkha ding hi. [37] Note tungah kong gen mah bangin mi khempeuh tungah zong, ‘Ngakin na pilvang un,’ ka ci hi,” a ci hi.</row>
		<row book="42" chapter="18" verse="8" tag="">[8] Ke’n kong cihin-ah, amaute’ thu a manin manlang takin khensak ding hi. Ahi zongin Mihing Tapa hong pai ciangin leitungah amah a um mi a mu ding hiam?” ci-in a genthuah hi.</row>
		<row book="42" chapter="21" verse="11" tag="">[11] Mun khempeuhah nakpitakin zin hong lingin, kialpi le pulnatna zong hong tung ding hi. A kihtakhuai a tuamtuamte le lim lianpipi vanah hong kilang ding hi.</row>
		<row book="42" chapter="21" verse="21-26" tag="">[21] Tua ciangin Judea gam sunga omte mualtungah tai un. Jerusalem khuasunga omte zong taikhia unla, gam sung khuaneu-a om mite, Jerusalem khua sungah lut nawn kei un. [22] Bang hang hiam cih leh Lai Siangtho sungah a kigelh mah bangin, ‘Gim Piak Ni,’ ahi hi. [23] Tua huna naupaiite le naungek neite a dingin haksa mahmah ding hi. Hih leitungah gimna lianpi hong tung ding a, Pasian in hih mite gim a pia ding hi. [24] Mi pawlkhat, namsau tawh kithat ding a, pawlkhat, galmatin gam dangah kiciahpih ding hi. Tua ciangin Gentail mite’ uk hun a bei matengin Jerusalem khuapi a siacipin om ding hi. [25] “Ni, kha, le aksite tungah lim hong om ding hi. Tuipi ging le tuihual liante kihtakna hangin leitung mi khempeuh lau-in lunggim ding uh hi. [26] Leitungah tu-in bang hong piang ding, ci-in a ngaihsut kawmun mite lau-in sibup ding uh hi. Vantunga om nate a pai ngei bangin pai nawn loin lampial mangkhin ding uh hi.</row>
		<row book="42" chapter="21" verse="36" tag="">[36] Hih thupiang khempeuh thuakzawh nading thahatna na neih nading uh, le Mihing Tapa mai-ah na dintheih nadingun a tawntungin thu ngenin vil niloh un,” a ci hi.</row>
		<row book="43" chapter="16" verse="2" tag="">[2] Amaute in a kikhopna uh innte panin note hong hawlkhia ding uh hi. Note hong that mite pen Pasian’ nasemin a kingaihsut ding uh hun hong tung ding hi.</row>
		<row book="44" chapter="2" verse="17-21" tag="">[17] ‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh le na tapate un keima thu taangko ding uh hi; na tangvalte un maang mu ding uh a, na puteekte un mang man ding uh hi. [18] Tua ni ciangin ka nasem numeite le ka nasem pasalte’ tung nangawnah ka Kha ka sung ding a, amaute in keima thu gen ding uh hi. [19] Tua ciangin vantung le leitungah hilhkholhna lim le nalamdang ka bawl ding hi. Sisan kiluansakna, meikatna le meikhu sahpi hong om ding hi. [20] Topa’ ni, a lian thupi ni, hong tunma-in ni hong mialin, kha, sisan hong bang ding hi. [21] Ahi zongin Topa tungah huhna a ngen khempeuh in hotkhiatna ngah ding uh hi,’ ci-in a kigelh hi.</row>
		<row book="44" chapter="17" verse="30-31" tag="">[30] Pasian in mihingte’ theih loh hun lai-a a gamtatnate uh phamawh a sak loh hangin, tu-in mun khempeuha om mi khempeuhte a gamtat siatna panun a kihei nadingun thu a hong pia khinzo hi. [31] Amah in leitung mi khempeuh thu a mantakin ama teel mipa a hong khensak nading ni a sehkhol khinzo hi. Tua a ngaihsutna a man taktak hi, ci-in mi khempeuh tungah a hong lah nadingin a teel mipa, sihna panin a hingkiksak zo hi,” ci-in thu a hilh hi.</row>
		<row book="45" chapter="11" verse="25-26" tag="">[25] Sanggamte aw, note in na theih dingun ka deih thusim khat om hi. Thei le-uhcin, “A pil mahmah hi hang,” na kici nawn kei pah ding uh hi. Tua thu in: Israel mite in a up nop lohna pen a tawntung ding thu hi lo hi. Pasian kiangah Gentail mite a pai dingzah in Pasian a zuat hun ciang dong ding bek ahi hi. [26] Tua hi a, Lai Siangtho sungah a kigelh mah bangin Israel mite khempeuh in hotkhiatna ngah ding uh hi. Lai Siangtho in, “Zion panin Honpa hong pai ding a, Jakob’ suanlekhakte sunga om gitlohna khempeuh maisak ding hi.</row>
		<row book="45" chapter="13" verse="11-14" tag="">[11] Tuhun pen bang hun hita ahi hiam, ci-in theita na hih manun tu-a bangin na gamtat ding uh ahi hi. Tu-in note in khua phawkin na khanlawh ding uh hun hita hi. Bang hang hiam cih leh Jesuh Khrih i up cil lai hun sangin tu-in Pasian in leitung haksatna panin eite hong hotkhiat ding hun hong naizaw hi. [12] Zan khuamial bei dektak a, sun khuavak hong tung dektak ta hi. Khuamial sunga gamtatnate khawlin khuavak sunga nazatte zam ta ni. [13] Sun khuavak sunga om mite bangin a kilawmin gamta ni. Gualnopna le zukhamna, mawhna le thangtatna, kitotna le kihazatnate-in i hun beisak kei ni. [14] Kidal nadingin, Topa Jesuh Khrih’ hong piak galhiamte zang unla, na pumpi uh deihna bangin gamtat nading hun omsak nawn kei un.</row>
		<row book="46" chapter="1" verse="20-29" tag="">[20] Tua ahih manin tuhuna mipilte, miteite, le thusel a siamte, bangin kimang ahi hiam? Hih leitung pilna pen haina a suahsak khitna kilang khinzo hi. [21] Pasian in ama pilna hong zang a, mihingte in amau’ pilna tawh pasian a theih zawh loh nadingun a bawl hi. Tua ahih manin mite in, “A haihuai thu,” ci-in a ngaihsut uh i thuhilhna a umte, Pasian in hotkhiatna a piazaw hi. [22] A uptheih nadingun Jew mite in nalamdang kal uh a, Grik mite in pilna a thupisak uh hi. [23] Ahi zongin kote in singlamteh tungah a kikhai Khrih’ thu ka hilh uh a, tua thu pen Jew mite a dingin a hehhuai thu hi a, Gentail mite a dingin a haihuai thu ahi hi. [24] Ahi zongin Pasian in a hong sap ei Jew mite le Gentail mite a dingin Khrih pen Pasian’ vangliatna le Pasian’ pilna ahi hi. [25] Bang hang hiam cih leh Pasian’ haina pen mite’ pilna sangin sangzaw lai a, Pasian’ thaneemna pen mite’ hatna sangin hatzaw lai hi. [26] Sanggamte aw, Pasian in note hong sap laitakin na omzia uh ngaihsun un. Leitung mite’ hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uh hi. [27] Ahi zongin Pasian in mipilte a maizumsak nadingin mihaite hong teel a, mi thahatte a maizumsak nadingin mi thaneemte a hong teel hi. [28] Leitung mite in thupi a sakte uh a suksiat theih nadingin Pasian in leitung mite’ simmawh a niamte, bangmahin a ngaihsut loh uh mite a teel hi. [29] Tua ahih manin Pasian’ mai-ah mite a kisaktheih nading thu om lo hi.</row>
		<row book="46" chapter="10" verse="11" tag="">[11] Leitung beikuan hun sungah a om eite a dingin hih thupiangte i etteh ding thu hi a, eite hilhkholh nadingin lai sungah a kiciamteh ahi hi.</row>
		<row book="46" chapter="15" verse="20-26" tag="">[20] Ahi zongin a thuman taktak ci lehang, a sisa mite zong hingkik takpi ding hi cih a kitel theih nadingin sihna panin Khrih kihingkiksak khinzo hi. [21] Bang hang hiam cih leh mi khat hangin sihna a om mah bangin mi khat hang mahin misite zong hinkikna om hi. [22] Bang hang hiam cih leh Adam tawh a kizop manin mi khempeuh si a, tua mah bangin Khrih tawh a kizom khempeuh zong kihingkiksak ding hi. [23] Ahi zongin tua hinkikna pen ama hun tawh kizui-in a banbanin hi ding hi. A masa penin Khrih hi a, Khrih hong paikik ciangin ama pawlte khempeuh hingkik ding hi. [24] Tua ciangin Khrih in ukna, vangliatna, aana a nei ama galte khempeuh a zawhgawp khit ciangin Pa Pasian tungah ukna aana ap ding a, tua ciangin hih leitung hun beina hong tung ding hi. [25] Bang hang hiam cih leh Pasian in a galte khempeuh zo-in a khenuai-ah a koihkhit hun dong mateng Khrih in uk ding hi. [26] A tawpna-ah suksiat ding a gal nunung pen in sihna ahi hi.</row>
		<row book="46" chapter="15" verse="52" tag="">[52] Peengkul nunung hong gin’ ciangin mitphiat kikal sungin i kikhelpak ding hi. Bang hang hiam cih leh peengkul hong gin’ ciangin misite a sithei nawn lo dingin hong tho ding a, i vekpi-in i kikheel ding hi.</row>
		<row book="47" chapter="11" verse="13-15" tag="">[13] Amaute pen sawltak taktak hi loin, sawltak a kineihkhemte hi uh a, a nasepna uhah zong zuau-in, Khrih’ sawltak taktak a battheih nadingun a mel kiseel ahi uh hi. [14] Tua pen lamdangsak ding hi lo hi. Satan nangawn Pasian’ vantungmi tawh a kibangin kibawltawm thei hi. [15] Tua ahih manin Satan’ sawltakte pen thuman nasem bangin a kibawl manin lamdangsak ding hi lo hi. Hun bei ni ciangin amau gamtatna bangun thuak ngawn ding uh hi.</row>
		<row book="49" chapter="1" verse="21" tag="">[21] Vantungah ukna, aana, vangliatna a neite khempeuh tungah Khrih in ukna aana nei lai a, hih leitung bekah hi loin a hong tung ding leitungah zong amah a lianpen ahi hi.</row>
		<row book="50" chapter="4" verse="5" tag="">[5] Mi khempeuh tungah na dik un. Topa hong pai baih ta ding hi.</row>
		<row book="52" chapter="4" verse="13-18" tag="">[13] Sanggamte aw, lametna a nei lo mite bangin na dahluat loh nadingun a sisa mite’ omzia ding thu na theih ding uh ka deih hi. [14] Jesuh si-in thokik hi, ci-in i up mah bangin Pasian in Jesuh hong paipih kik ciangin amah umin a si mite zong hong tonpih ding hi, ci-in i um hi. [15] Topa’ thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh i kimuh ma-in Topa tawh i kimu kei ding hi. [16] Pasian’ thupiakna awging lianpi, vantungmi mangpa’ thugenna, le Pasian’ peengkul hong ging ding a, vantung panin Topa mahmah hong paisuk ding hi. [17] Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna ahi hi. [18] Tua ahih ciangin note khatlekhat hih thu tawh na kihehnem un.</row>
		<row book="52" chapter="5" verse="2-3" tag="">[2] Bang hang hiam cih leh Topa hong pai ding Ni pen zan a gutate bangin theihkholh lohin hong tung ding hi, ci-in note in teltakin na theihsa uh ahi hi. [3] Mite in, “Thu khempeuh a hoih laitak hi a, bangmah patauh nading om lo hi,” a cih laitakin thakhatthu-in amaute tungah siatna hong tungvat ding hi. Nausuah natna bangin gimna thuak ding uh a, kuamah suakta lo ding uh hi.</row>
		<row book="53" chapter="2" verse="3-4" tag="">[3] Ahi zongin kuama khemsa-in ta kei un. Bang hang hiam cih leh nakpitakin Pasian langpanna lianpi le hell khuksung a tung ding ahi A Gilopa hong kilat matengin tua Ni hong tung lo ding hi. [4] Tua A Gilopa in mite’ biak pasian a kici khempeuh le na khempeuh nialgawp ding hi. Tuate khempeuh sangin a lianzaw-in a kingaihsut banah, Pasian ka hi hi, ci-in Pasian’ biakinn sung mahmahah pai-in va tu ding hi.</row>
		<row book="53" chapter="2" verse="7" tag="">[7] Kuamah kim in a phawk loh Gitloh Gamtatna kigamta khinta a, ahi zongin hih thu a pian ding a khamcip pa a kilakkhiat khit matengin a hong piang ding thu hong piang nai lo ding hi.</row>
		<row book="54" chapter="4" verse="1-2" tag="">[1] Nidang ciangin a upna panun mi pawlkhat pialin, zuauthu gente le dawi thu a kigente a zuih nading uh Kha Siangtho in teltakin a gen hi. [2] Tua bang zuau thuhilhnate pen zuau genin mi a khem, sik emsa tawh tatgawp bangin a lungsim un a hoih le a hoih lo a khenthei nawn lote’ kam panin hong gingkhia ding hi.</row>
		<row book="55" chapter="3" verse="1-7" tag="">[1] Nitawp ni hun pen a lauhuai hun ahih ding lamtak phawk in. [2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin, [3] mi khual loin, hehpihna nei loin, mi gensia-in, ngongtatin, kihtakhuai-in, thuhoih deih loin, [4] ciampelin, thu khual loin, kiphasak gawpin, Pasian don loin pumpi nopsakna bek deihin, [5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in. [6] Tua bang mite pawlkhat, mite inn-ah va hawh khiankhianin, deihna nam tuamtuam le mawhna lungsim tawh a kidim numeite na thuzawh uh hi. [7] Tua bang numeite in thu a zakzak uh hangin a man le a man lo khen thei lo uh ahih manin thuman thutak thei zo lo uh hi.</row>
		<row book="55" chapter="4" verse="3-4" tag="">[3] Mite in thuman a ngaih nop loh hun, amaute’ deihna bek a zuihnop hun, amaute’ zaknop thute bek a gen ding sia a cial thuahthuah hun hong tung ding hi. [4] Amaute in thuman thutak ngainuam nawn loin tangthu phuahtawm peuh ngaihsutpi-in nei ding uh hi.</row>
		<row book="58" chapter="13" verse="14" tag="">[14] Eite a dingin hih leitungah a kip khuapi om lo ahih manin a hong piang lai ding khuapi a zong ihi hi.</row>
		<row book="60" chapter="4" verse="7" tag="">[7] Na khempeuh a bei nading hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.</row>
		<row book="61" chapter="3" verse="9-12" tag="">[9] Mi pawlkhatte’ ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deih loin na vekpi-un na kisik ding uh deih ahih manin hong pai nai lohna pen note hong khualna hizaw hi. [10] Ahi zongin theihkholh lohpi-in guta bangin Topa hong pai ding Ni hong tung ding hi. Tua Ni ciangin nakpitakin a ging in vantungte maimang sakin, vantung nate mei in kangtumin maimang ding a, leitung le a tunga om na khempeuh a mangthang ding hi. [11] Hih nate khempeuh hih bangin kisusia mangkhin ding ahih manin note a bangci mi dingin kilawm cih limtakin na ngaihsun un. A siangtho nuntakna nei-in Pasian’ deihna bangin na gamta unla, [12] vantungte mei in kangtumin, vantung nate sa lua-in a tuimang ding hun Pasian’ Ni hong tunbaih theih nadingin na hihtheih zahun hanciam unla, na ngak un.</row>
		<row book="62" chapter="2" verse="17-19" tag="">[17] Leitung nate le leitung deihnate a beibei ding hita a, ahi zongin Pasian’ deihna bangin a gamta mite pen kip tawntung ding hi. [18] Tate aw, tu-in huntawpna hong naita hi. Khrih’ Gal hong pai ding hi, ci-in na zaksa uh mah bangin tu-in Khrih’ gal tampi tak hong tung khinta hi. Tua ahih ciangin bei nading nai taktakta hi, ci-in i thei hi. [19] Khrih’ gal ahi hih mite pen ei’ pawl hi ngei napi-in hong taisan uh hi. Ei’ pawl taktak hileh eite tawh omkhawm paisuak ding uh ahih manin, tu-in amaute paikhia uh ahih ciangin ei’ pawl taktak ahihlohna uh hong kilang hi.</row>
		<row book="65" chapter="1" verse="18-19" tag="">[18] Amaute in note kiangah, “Hun nunung lam ciangin Pasian’ deihna tawh a kituak lo amau pumpi deihna zui-in note a hong simmawhbawl mi pawlkhat hong piang ding hi,” hong ci uh hi. [19] Hih mite in pawl kikhenna piangsakin, amau pumpi deihna bangin gamta uh a, Kha Siangtho zong nei lo uh hi.</row>
		<row book="66" chapter="1" verse="3" tag="">[3] Hih laibu a sim mite mi hampha hi a, hih thu kigente ngai-in, hih laibu sungah a kigelh thu a zuite zong mi hampha mah ahi uh hi. Bang hang hiam cih leh hih thu kigente a tun ding hun hong naita hi.</row>
		<row book="66" chapter="3" verse="1-4" tag="">[1] “Sardis khua pawlpi vantungmi kiangah lai gelh inla, Pasian Kha Siangtho sagih le aksi sagih a nei pa’ thugen in: Note’ gamtatnate ka thei a, note a si hinapi-in a hing min na pua uh hi. [2] Tua ahih manin khua phawk unla, na neihlai sunte uh a beimang ma-in thasanpha kik un. Bang hang hiam cih leh na nasepnate uh Pasian’ muhna-ah a cingtaak nai het lo ahihna thu ka thei hi. [3] Tua ahih manin note a hong kihilh na zaksa uh thute phawkkik unla, tua thute zui-in na mawhna panun kisik kik un. Khua na phawk kei uhleh note kiangah guta bangin ka hong pai ding a, ka hong tunlam nangawn na thei kei ding uh hi. [4] Ahi zongin Sardis khuasunga om note lakah a puan a ninsak nai lo tawmkhat na om uh hi. Tua bang mite kilawm uh ahih manin kei tawh puanpak silhin ka tonkhawm ding uh hi.</row>
		<row book="66" chapter="6" verse="10-14" tag="">[10] Amaute nakpitakin kiko uh a, “A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?” a ci uh hi. [11] Tua ciangin amaute tungah puantualpi a kang khat ciat kipia a, amaute a kithah mah bangin a kithat lai ding a naseppihte uh le a sanggamte uh a kim matengin tawlkhat sung a tawlngak lai nading uh kigen hi. [12] Ciamtehna gukna a hon ciangin ka khuadak le nakpitakin zin hong ling a, ni pen puanvom bangin hong vomin, kha pen sisan bangin a hong san hi. [13] Aksite ahihleh huihpi in theipuam a mutkhiat bangin van panin kia zaizai uh hi. [14] Laidal a kizial bangin vanpi kizialin maimang a, mual le tuikulhte khempeuh a omna uh panin maimangta hi.</row>
		<row book="66" chapter="7" verse="1-3" tag="">[1] Tua khit ciangin leitung kiu li-ah vantungmi li, kiu khatah khat ciat dingin leitung, tuipi tung, le singkung khat peuhpeuh a mutkhak loh nadingin leitung huih lite lencipin a om uh ka mu hi. [2] Tua ciangin a nungta Pasian’ ciaptehna a tawi vantungmi khat, nisuahna lam panin hong paito ka mu hi. Leitung le tuipi suksiat theih nading vangliatna a kipia vantungmi lite kiangah amah in nakpitakin gen a, [3] “I Pasian’ nasemte, a taltang uhah ciaptehna i bawl khit matengin leitung, tuipi, le singkungte susia nai kei in,” a ci hi.</row>
		<row book="66" chapter="7" verse="14" tag="">[14] “Ka thei kei hi, topa aw. Nangmah in na theizaw ding hi,” ka ci hi. Tua ciangin amah in keima kiangah, “Hih mite pen bawlsiatna lianpi thuakin a hong suakta mite ahi uh hi. Amaute in a puan uh sawpsiangin Tuuno sisan tawh a paaksak uh ahi hi.</row>
		<row book="66" chapter="11" verse="2-3" tag="">[2] Ahi zongin biakinn pualam tualte teh kei in. Minam dangte’ khut sungah kipia khin a, amaute in kha sawmli le nih sung Khuapi Siangtho tuancilgawp ding uh ahih manin tua a tualte teh loin nusia lel in. [3] Ka teci nihte puanhampi silhin ka paisak ding a, amaute in ni tulkhat zanih sawmguk sung Pasian’ thu a gen ding uh hi,” hong ci hi.</row>
		<row book="66" chapter="12" verse="9" tag="">[9] Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khem pa pen a vantung mite tawh leitungah kilawnsuk hi.</row>
		<row book="66" chapter="13" verse="1" tag="">[1] Tua laitakin tuipi sung panin ganhing khat a hong pusuak ka mu hi. Tua ganhing in ki sawm le lutang sagih nei a, a ki sawmte tungah lukhu khat ciat om a, a lutang sagihte tungah min hoih lo khat ciat a kigelh hi.</row>
		<row book="66" chapter="13" verse="15-17" tag="">[15] Tua ganhing nihna in ganhing masa lim dingin a kibawl milim sungah a hu a muap ciangin hong pauthei a, tua milim a bia lo khempeuh a thahtheih nadingin thu a ngah hi. [16] Tua ganhing in a lian a neu, a hau a zawng, sila le sila ahi lo, mi khempeuh in a taklam khut tung uh ahih kei leh a taltang uhah ciaptehna a neih nadingun thu a pia hi. [17] Tua ahih manin tua ganhing min ahih kei leh a min tangin a nambat ciaptehna a tungah a nei lo mi peuhmah, vanlei vanzuakin paikhia thei lo uh hi.</row>
		<row book="66" chapter="14" verse="14-20" tag="">[14] Tua ciangin ka khuadak leh meiipi a bang a kang biakbuak om a, tua meiipi tungah mihing tawh a kibang khat tu-in, kham lukhu khu-in, a khutah phiaukawi hiam khat a tawi ka mu hi. [15] Biakinn sung panin vantungmi khat hong paikhia a, meiipi tungah a tu mipa nakpitakin samin, “Leitung mite lak dingin min mahmah a, a lak hun hong tungta ahih manin na phiaukawi tawh at in,” a ci hi. [16] Tua ahih manin meii tungah a tupa in leitungah a phiaukawi hong van a, leitung mite a at hi. [17] Tua ciangin vantung biakinn panin vantungmi adang khat hong paikhia leuleu a, amah in zong phiaukawi hiam khat mah a tawi hi. [18] Tua ciangin biakna tau panin vantungmi adang khat hong paikhia leuleu hi. Tua vantungmi pen mei a ukpa hi a, phiaukawi hiam a tawipa kiangah nakpitakin, “Leitung mite leenggah bangin minta ahih manin leitung mite na phiaukawi tawh atin a lom lomin kaikhawm in,” a ci hi. [19] Tua ahih manin vantungmi in zong leitungah a phiaukawi hong van a, leitung mite kaikhawmin Pasian’ hehna lian leenggah cilna phualah a kaikhawm hi. [20] Khuapi pualamah kicil a, a cilna panin sisan vive luangkhia-in, pi nga bang thukin, tai zanih ciang bangah tuikhang bangin a luang hi.</row>
		<row book="66" chapter="16" verse="4" tag="">[4] A thumna vantungmi in gunte le tuinakte tungah a hai hong bung a, a tui khempeuh sisan a hong suak hi.</row>
		<row book="66" chapter="16" verse="13" tag="">[13] Tua ciangin gulpi kamsung, ganhing kamsung, le a man lo kamsangpa’ kamsung panin uiphuk tawh a kibang kha gilo thum a hong pusuak ka mu hi.</row>
		<row book="66" chapter="16" verse="21" tag="">[21] Gial gol pipi, khat ciangin tawi sawmthum val a gik, van panin mite tungah hong kia hi. Tua gimna nasialua ahih manin tua gialte hangin mite in Pasian a samsia uh hi.</row>
		<row book="66" chapter="19" verse="1" tag="">[1] Tua khit ciangin vantungah mihonpi a kikona awging tawh a kibang khat ka za a, “Pasian phat un! Hotkhiatna, minthanna le vangliatna pen eite’ Pasian-a’ ahi hi.</row>
		<row book="66" chapter="19" verse="11-18" tag="">[11] Tua ciangin vantung a kihong ka mu a, sakol kang khat a om hi. A tungah a tuang pa pen a Citak a Thuman pa kici hi. Amah in thumanin thu khenin gal a do hi. [12] A mittangte meikuang tawh kibang a, lukhu tampi a khu hi. Amah simloh kuamah dang in a theih loh min khat ama tungah a kigelh hi. [13] Sisan sungah a kidiah puantualpi khat silh a, amah pen, “Pasian’ Thu,” cihna min tawh a kisam hi. [14] Vantung galkapte a siangtho puanpak hoih tawh kizem uh a, sakol kangte tungah tuangin amah a zui uh hi. [15] Minam dangte a zawhgawp nading namsau hiam khat a kam sung panin a pusuak hi. Amah in sik ciangkhut tawh minam dangte ukin, a Vanglian Pasian’ heh mahmahna tawh leenggah cilna-ah leengtui a sukkhia ding hi. [16] A puan tung le a phei tungah, “Kumpite’ Kumpi, topate’ Topa,” ci-in a min kigelh hi. [17] Tua ciangin ni sungah vantungmi khat a ding ka mu a, amah in vankim lai-ah a leeng vasa khempeuh nakpitakin samin, “Pasian’ pawi lianpi-ah a kikhawm dingin hong pai un. [18] Hong pai unla, kumpite’ sa, galkapmangte le galkapte’ sa, sakolte le a tungah a tuangte’ sa, a lian a neu, silate le sila ahi lo mi khempeuhte’ sa hong ne un,” a ci hi.</row>
		<row book="66" chapter="20" verse="1-3" tag="">[1] Tua ciangin vantung panin vantungmi khat hong paisukin, kuahawm thukpi honna tawhtang le sikkhau khainiang golpi khat a tawi ka mu hi. [2] Amah in tanglai gulpi, Dawimangpa ahih kei leh Satan zong a kici pa manin kum tulkhat sung a hencip hi. [3] Tua ciangin kuahawm thukpi sungah khiasuk a, kum tulkhat a cin mateng minam tuamtuamte a khemtheih nawn loh nadingin a tawh kalhin a ciamteh hi. Kum tulkhat a cinkhit ciangin tawlkhat sung a kikhah ding ahi hi.</row>
		<row book="66" chapter="20" verse="7-15" tag="">[7] Kum tulkhat a cin ciangin a thongkiatna panin Satan kikhah ding a, [8] Gog le Magog a kici leitung gam khempeuhah a om minam khempeuh a khem dingin kuankhia ding hi. Satan in a galsimpih dingin tuipi gei-a sehnel zahin a tam mihonpi kaikhawm ding hi. [9] Leitung khempeuhah amaute pai uh a, Pasian’ mi siangtho omna mun le Pasian in a it khuapi umcih uh hi. Ahi zongin vantung panin meikuang hong paisukin amaute a kangtum hi. [10] Amaute a khem Satan pen ganhing le kamsang zuau pa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh ahi hi. [11] Tua ciangin tokhom kang a lian khat le a tungah a tupa ka mu hi. Ama omna panin lei le van lengkhiamang a, a tunna mel uh kithei lo hi. [12] A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute’ gamtatna tua laibute sungah a kigelhna tawh kizui-in misite tungah thu a kikhen hi. [13] Tuipi sungah a om misite, tuipi in hong pusuah a, Sihna le Misite’ Gam in zong amau sungah a om misite hong pusuah uh hi. Tua ciangin a vekpi-in amaute’ gamtatnasa tawh kizui-in thu a kikhen hi. [14] Tua ciangin Sihna le Misite’ Gam, meiphualpi sungah a kilawn hi. Hih meiphualpi pen sihna nihna ahi hi. [15] A nungta mite a kigelhna laibu sungah a min a om lo peuhmah meiphualpi sungah kilawn hi.</row>
		<row book="66" chapter="22" verse="12" tag="">[12] Tua ciangin Jesuh in, “Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.</row>
	</category>
	<category id="30">
		<row book="1" chapter="47" verse="9" tag="">[9] Jakob in Faro kiangah, “Tawlkhat sung ka nuntak hun pen kum za le kum sawmthum ahi hi. Ka nuntak hun tom sungah siatna bekbek om a, ka pate tawlkhat a omsung uh a nuntak hunte ban nai lo hi,” a ci hi.</row>
		<row book="10" chapter="14" verse="14" tag="">[14] Eite khempeuh i si ding a, a kikhawm kik thei lo leilakah a bua tui tawh i kibang hi. Ahih hangin a hawlkhiat pa a kipuasehin a kikoih loh nadingin lampi a zong mipa’ nuntakna Pasian in lakhia lo ding hi.</row>
		<row book="13" chapter="29" verse="15" tag="">[15] Bang hang hiam cih leh ka pu ka pate khempeuh uh mah bangin kote pen nangma mai-ah khualmite le pemtate ka hi uh hi. Ka hunte uh leitungah niliim bang hi a, sih ding ka pelh thei kei uh hi.</row>
		<row book="18" chapter="1" verse="15-19" tag="">[15] Tua laitakin Seba mite hong pai-in ganhingte hong sut a, namsau tawh gancingte thatkhin uh hi. Hih thu a hong zasak thei dingin kei bek kong suakta hi,” a ci hi. [16] Amah in a thugen a khit ma-in kamtai dang khat hong tungin, “Vantung panin keek hong kia a, tuute le tuucingte kha-in kangtum uh hi. Hih thu nang kiangah a hong ko thei dingin kei bek kong suakta hi,” a ci hi. [17] Tua pa in a thugen a khit ma-in kamtai dang khat hong tung leuleu-in, “Khaldea mite hon thum in kalaohte hong sut a, namsau tawh kalaoh tung tuangte khempeuh that hi. Hih thu nang kiangah a hong ko thei dingin kei bek kong suakta hi,” a ci hi. [18] Amah in a thugen a khit ma-in kamtai dang khat hong tung leuleu a, “Na tapate le na tanute a u pen uh inn-ah an ne zu ne-in om uh hi. [19] Tua laitakin sehnel gam panin huihpi pingpei hong nungin a inn mutpai-in na tate denglum hi. Nang kiangah hih thu a hong ko thei dingin kei bek kong suakta hi,” a ci hi.</row>
		<row book="18" chapter="7" verse="6-7" tag="">[6] Ka hunte siamgante’ siam ciangtang sangin manlang zaw a, lametna om loin a mong tung pak hi. [7] “Pasian aw, ka nuntakna husan’ bang bek ahihna hong phawk in. Ka mit in hun nuam mukik ngei nawn lo ding hi.</row>
		<row book="18" chapter="8" verse="9" tag="">[9] Eite pen zan mah mi ihi a, bangmah i thei kei hi. Leitung a i nuntakna pen niliim bang lel ahi hi.</row>
		<row book="18" chapter="9" verse="25" tag="">[25] “Laitaite sangin ka hun nawhtai zaw a, beipak ahih manin nopna ngah kha lo hi.</row>
		<row book="18" chapter="14" verse="1-2" tag="">[1] “Mihingte a nuntak hun tom mahmah a, lungkhamna tawh kidim hi. [2] Amaute paak bangin khangin keu pak uh a, niliim bangin pai hanhanin, mangthang uh hi.</row>
		<row book="19" chapter="39" verse="11" tag="">[11] Mi khat a mawhna hangin tai-in na sat ciangin, nget in a nektum bangin ama na manpha na beisak hi. Mihing khempeuh husan’ khat bang bek hi takpi hi.</row>
		<row book="19" chapter="73" verse="20" tag="">[20] Amaute pen zan a mangmat tawh kibang lel a, na khanlawh ciangin amaute a bangci pian hiam, ci-in na phawk nawn kei hi.</row>
		<row book="19" chapter="78" verse="39" tag="">[39] Amah in, amaute pen mihing hi lel a, a hong paikik nawn lo huihnung bang ahihna uh a phawk hi.</row>
		<row book="19" chapter="89" verse="47" tag="">[47] TOPA aw, nuntak hun a tom mahmahlam hong phawk in. Mihingte a mawk nadingin bawl na hi hiam?</row>
		<row book="19" chapter="90" verse="9-12" tag="">[9] Bang hang hiam cih leh ka hun khempeuh uh na hehna-in bei a, ka nuntak hun uh husan’ khat bangin a bei hi. [10] Kote’ nuntak sung kum sawmsagih bang hi a, cidam le-ung kum sawmgiat bang hithei hi. Ahih hangin tua hunsung nangawn gimna le haksatna hi a, tua hunte bei pakin kote ka maimang uh hi. [11] Nang hong kizahtak nadingin na sinsona’ vangliatna kua in thei a, na hehna’ husiatna kua in thei ahi hiam? [12] Tua ahih ciangin pilna lungsim ka ngah theih nadingun ka nuntak hun uh a tomlam ka theih nadingun hong hilh in.</row>
		<row book="19" chapter="94" verse="10" tag="">[10] Minamte a thuhilhpa in mi thuhilh lo ding ahi hiam? Mihingte tungah theihtheihna a hilh TOPA in mihingte’ ngaihsutna thei a, amaute pen husan’ bang bek ahihna teltakin a thei hi.</row>
		<row book="19" chapter="102" verse="3" tag="">[3] Bang hang hiam cih leh ka nuntakna, meikhu bangin beimang a, ka pumpi meikuang bangin a sa hi.</row>
		<row book="19" chapter="102" verse="11" tag="">[11] Keima nuntakna pen nitak lama a om niliim tawh kibang lel a, lopa bangin ka vulgawp hi.</row>
		<row book="19" chapter="103" verse="15-16" tag="">[15] Eite ihih leh i nuntakna pen lopa tawh kibang a, lolai-ah a po paakte bangin a palh hi. [16] Bang hang hiam cih leh huih in amah semin beimang a, tua mun in amah thei nawn lo hi.</row>
		<row book="19" chapter="119" verse="19" tag="">[19] Kei pen hih leitungah peemta ka hi hi; kei’ kiang panin na thuphate seel kei in.</row>
		<row book="19" chapter="144" verse="4" tag="">[4] Mi pen husan’ khat tawh kibang a, ama hunte pen a tai dandan niliim tawh kibang hi.</row>
		<row book="19" chapter="30" verse="5" tag="">[5] Ama hehna tomno sung bek hi a, ama hong deihsakna pen khang tawntung ading ahi hi. Zan hun sungteng kahna omkha mah ding a, ahih hangin zing khuavak tawh nuamna hong tung hi.</row>
		<row book="19" chapter="39" verse="4-6" tag="">[4] “ TOPA aw, ka mong le ka hun a kisehzah hong theisak inla, ka nuntakna a beipak hun ding hong theisak in!” ka ci hi. [5] Ka nuntakna hun khutme tan bang bekin na bawl a, ka nuntakna hun nangma muhna-ah bangmah gentham lo hi. Mihing khempeuh, husan’ bang bek hi takpi hi. [6] Niliim bangin mihing pai kawikawi takpi hi. A mawkna-in amau lungkham takpi uh a, kua’ ngah ding cih thei lopi-in mite in na a khol uh hi.</row>
		<row book="20" chapter="27" verse="1" tag="">[1] Zing ciang hun ading kima-sialh kei in. Tuhun le tua hun kikalah a piang ding thu bangmah na thei kei hi.</row>
		<row book="21" chapter="1" verse="4" tag="">[4] Khang khat bei-in khang khat hong tung a, ahi zongin leitung kibangbang niloh hi.</row>
		<row book="21" chapter="5" verse="20" tag="">[20] Pasian in lungdamin omsak ahih manin a nuntak tomlam phawkin nei kha lo ding hi.</row>
		<row book="21" chapter="6" verse="12" tag="">[12] Niliim bangin a pai hanhan, a mawknapi hih nuntak tom sungah mihing a’ ding a hoihpen kua in thei ding ahi hiam? Ama sih khit ciangin leitungah bang piang ding cih kua in gen thei ahi hiam?</row>
		<row book="21" chapter="9" verse="5" tag="">[5] A hing laite in a si ding ahihlam uh thei a, a sisate in bangmah thei nawn lo uh hi. A sisate in thaman bangmah nei nawn lo uh a, amaute kiphawkkha nawn lo hi.</row>
		<row book="21" chapter="9" verse="10" tag="">[10] Na mai-ah sep ding a om khempeuh, na tha neihzah tawh sem in. Bang hang hiam cih leh na zuat ding sihna gam sungah nasepna le thungaihsutna, pilna le theihna cihte om lo hi.</row>
		<row book="23" chapter="38" verse="12" tag="">[12] Tuucingpa’ puanbuk bangin ka omna inn kibotkhia-in kei kiang panin kilakhia hi. Siamgante in a hial bangin ka nuntakna kihial khin a, amah in siambu panin kei hong atkhia hi. Sun le zan tawntung gimna hong kithuaksak a,</row>
		<row book="23" chapter="40" verse="6-8" tag="">[6] Awging khat in, “Kiko in!” hong ci hi. Tua ciangin keimah in, “Bang thu kiko ding ka hi hiam?” ka ci hi. “Mi khempeuh, lopa bang hi a, ama hoihnate khempeuh gamlakah a om pak tawh kibang lel hi. [7] TOPA’ hu in a mut ciangin lopa vulin, pak a pulh hi. Mihingte lopa bang lel hi taktak hi. [8] Lopa vul a, pak a pulh hi. Ahih hangin Pasian’ thu kho tawntung ding hi,” hong ci hi.</row>
		<row book="23" chapter="51" verse="12" tag="">[12] TOPA in, “Kei, keimah pen note hong hehnem pa ka hi hi. Lopa sangin sauvei a nungta zaw tuan lo, mihing lellelte, bang hangin kihta na hi uh hiam?</row>
		<row book="23" chapter="54" verse="7-8" tag="">[7] Tomno sung nang kong nusia pak a, ahih hangin hehpihna lianpi tawh nang kong lakik ding hi. [8] Hehluatna hangin tomno sung nang kiang panin ka maitang ka seel a, ahih hangin tawntung itna tawh nang kong hehpih kik ding hi, nangmah a hong honkhia TOPA in ci hi.</row>
		<row book="40" chapter="5" verse="18" tag="">[18] Hoihtakin na phawk ding uh thu panin: Van le lei a bei mateng, hih thukhamte a neupen khat nangawn’ deihna tangtung lopi-in mawkmai lo ding hi.</row>
		<row book="40" chapter="24" verse="35" tag="">[35] Van le lei a maimang zongin ka thugente maimang ngei lo ding hi.</row>
		<row book="41" chapter="13" verse="31" tag="">[31] Van le lei mangthang ding a, ahi zongin ka thugente mangthang ngei lo ding hi.</row>
		<row book="42" chapter="21" verse="33-35" tag="">[33] Van le lei a mangthang zongin ka thugente maimang ngei lo ding hi. [34] “Limtakin kidawm un. Thakhat thu-in tua Ni hong tung kha ding ahih manin zune anne le leitung nuntakna lunghimawhin thamang kei un. [35] Theihkholh lohin thang kisai bangin leitung mi khempeuh tungah hih thu hong piangvat ding hi.</row>
		<row book="43" chapter="16" verse="20" tag="">[20] A taktakin ka hong genin-ah, note dahin na kap ding uh a, ahi zongin leitung mite lungdam ding uh hi. Note na dah ding uh a, ahi zongin na dahna uh lungdamna hong suak ding hi.</row>
		<row book="46" chapter="7" verse="31" tag="">[31] leitung na nuamtakin a zangte pen a zang lo mah bangin kingaihsun ta uh hen. Bang hang hiam cih leh hih leitung pen sauveipi kip nawn lo ding hi.</row>
		<row book="47" chapter="4" verse="16-18" tag="">[16] Tua thu hangin ka lungkia tuan kei uh hi. Kote’ leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi. [17] Tuhun laitakin tomno sung lungkhamna ka thuakte uh in ka thuakna uh sangin nakpitakin a lianzaw tawntung minthanna sung hong tunpih ding hi. [18] Bang hang hiam cih leh a kimuthei nate a mitsuan ka hi kei uh a, a kimu thei lo nate a mitsuan ka hi uh hi. A kimuthei nate tomno sung bek kimang a, a kimu thei lo nate a tawntungin a kip ahi hi.</row>
		<row book="49" chapter="5" verse="15-17" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un. [16] Tuhun pen hun hoih lo hun ahih manin na hun neih khempeuh uh a hoih lamin zang un. [17] Tua ahih manin hai ommawk kei unla, Topa in bang a sem dingin hong deih ahi hiam, ci-in kan un.</row>
		<row book="58" chapter="1" verse="10-12" tag="">[10] Tua banah, “Topa ahi nangmah in a kipat cil-in leitung na piangsak a, na khut tawh vantungte na bawl hi. [11] Tua nate khempeuh mangthang ding a, nang na hih leh na om paisuak ding hi. Tua nate puan bangin luisuak thei ding a, [12] puan khep bangin na khep ding a, tua nate khempeuh kikhelkhel ding uh hi. Ahi zongin nang na kibang tawntung ding a, teek hun cih na nei ngei kei ding hi,” na ci lai hi.</row>
		<row book="58" chapter="9" verse="27" tag="">[27] Mi khempeuh khatvei si-in, tua khit ciangin Pasian’ thukhenna a thuak ding ahih mah bangin,</row>
		<row book="58" chapter="12" verse="26-27" tag="">[26] Tuahun lai-in thu a gen ciangin leitung kiling a, ahi zongin tu-in amah in thu hong ciam a, “Leitung bek lingsak loin vantung tawh zong khatvei ka lingsak lai ding hi,” hong ci hi. [27] “Khat vei lingsakkik lai ding,” a cih ciangin a kipiangsak nate kilingsakin kipaikhia ding a, a kilingsak lo nate kip lai ding ahihna thu hong kilangsak hi.</row>
		<row book="58" chapter="13" verse="14" tag="">[14] Eite a dingin hih leitungah a kip khuapi om lo ahih manin a hong piang lai ding khuapi a zong ihi hi.</row>
		<row book="59" chapter="1" verse="10-11" tag="">[10] Mihaute zong a niam uh ciangin lungdam veve uh hen. Lopa pak bangin a mangthang veve ding ahi uh hi. [11] Ni hong suakin a sat ciangin lopate vul a, a paakte pulhin a hoihnateng a bei mah bangin a haute zong manlahin a om laitakun siatna a thuak ding uh ahi hi.</row>
		<row book="59" chapter="4" verse="13-14" tag="">[13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. [14] Zing ciangin na nuntakna uh bangci ding cih nangawn na thei kei uh hi. Meiilum tawlkhat sung kaii-in a mangthang pak tawh a kibang lel na hi uh hi.</row>
		<row book="60" chapter="1" verse="24" tag="">[24] Tua ahih manin Lai Siangtho sungah, “Mihingte, lopa tawh kibang a, a minthannate uh lopa pak tawh kibang hi. Lopate vulin paakte pulh a,</row>
		<row book="60" chapter="2" verse="11" tag="">[11] Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi’ deihnate na kikham un.</row>
		<row book="60" chapter="5" verse="10" tag="">[10] Tawlkhat na thuak khit uh ciangin, Khrih tawh na kipawlna hangun tawntung minthanna a ngah dingin note a hong sam, hehpihna kicingin a nei Pasian in note a cingtaakin hong bawl ding a, kipna, thahatna, bulkip kician hong pia ding hi.</row>
	</category>
	<category id="31">
		<row book="1" chapter="1" verse="27-28" tag="">[27] Tua ahih ciangin Pasian in ama lim bangin mihing piangsakin, Pasian’ lim bangin amah a piangsak hi. Amah in pasal le numei a piangsak hi. [28] Pasian in amaute thupha pia a, Pasian in amaute tungah, “Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un,” a ci hi.</row>
		<row book="1" chapter="28" verse="14" tag="">[14] Na suanlekhakte leilak leivui zah pha ding a, nitumna lam le nisuahna lam, leilu lam le leitaw lamah na kizelthang ding uh hi. Nang le na suanlekhakte thupha kong piak bangin leitung minam khempeuh in thupha a ngah nadingun hong ngen ding uh hi.</row>
		<row book="1" chapter="33" verse="5" tag="">[5] Esau khuadak to-in nupite le naupangte a muh ciangin amah in, “Nang tawh a om hihte kua ahi hiam?” a ci hi. Jakob in, “Pasian in hehpihna tawh na nasempa a piak tate ahi hi,” a ci hi.</row>
		<row book="2" chapter="20" verse="12" tag="">[12] “ TOPA na Pasian un note hong piak leitang tungah na khan uh a sau theih nadingin na nu le na pa uh zahtak un.</row>
		<row book="3" chapter="20" verse="8-9" tag="">[8] Ka thukhamte zui unla, tuate sem un; note a hong siangthosak TOPA pen keimah ka hi hi. [9] “Bang hang hiam cih leh a nu ahih kei leh a pa a samsia mi peuhmah kithat ding hi. Amah in a nu ahih kei leh a pa samsia khin a, ama sihna amahmah ngawh ding ahi hi.</row>
		<row book="5" chapter="5" verse="16" tag="">[16] “‘ TOPA note’ Pasian in hong piak leitang tungah na khan uh sau-in na nopsak theih nadingun TOPA note’ Pasian in hong thupiak bangin na nu na pa uh zahtak un.</row>
		<row book="5" chapter="6" verse="7" tag="">[7] Na tate uh tungah limtakin na hilh ding uh a, na innsung uhah na tut uh ciang, lampi-ah na pai uh ciang, na lup ciang uh le na thawh ciangun tua thute na gengen ding uh hi.</row>
		<row book="5" chapter="7" verse="14" tag="">[14] Midangte khempeuh sangin note thupha hong kilim piakzaw ding hi. Note’ lak hitaleh na ganhingte uh lak hitaleh ah a nu ahi a, a pa ahi zongin a ciing om lo ding hi.</row>
		<row book="5" chapter="21" verse="18-20" tag="">[18] “Mi khat in a lungkhauh, a langpang thei, a nu’ thu ahi a, a pa’ thu ahi zongin a mang lo, a tai hangun amau’ thu a ngai lo tapa khat a neih leh, [19] a nu le a pa in tua mipa manin ama khuapi upate kiang, a tenna mun kongpi-ah paipihin, [20] amaute in a khuapi upate kiangah, ‘Hih ka tapa uh lungkhauhin hong langpang thei a, amah in ka thu uh hong mang lo a, an hai, zu hai bek ahi hi,’ ci ding uh hi.</row>
		<row book="5" chapter="26" verse="11" tag="">[11] TOPA note’ Pasian in note le na innkuanpihte uh tungah hong piak na a hoih khempeuhte hangin note le Levi mite le note lakah a om peemtate na lungdam khawm ding uh hi.</row>
		<row book="5" chapter="27" verse="16" tag="">[16] “‘A nu ahi a, a pa ahi zongin a zahtak lo mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="6" chapter="24" verse="15" tag="">[15] TOPA’ na na sepnop kei uhleh, Gun galkhat a a na na sepsak uh na pu na pate uh pasian ahi a, note’ tenna gam Amor mite’ pasian ahi zongin, a na na sepsak ding peuhpeuh uh tuni-in teel un. Ahih hangin kei le ka innkuanpihte in ahihleh TOPA’ na ka sem ding uh hi,” a ci hi.</row>
		<row book="8" chapter="1" verse="16" tag="">[16] Ahih hangin Ruth in, “Nang kong nusiat nading ahi a, nang zuihna panin ka ciahkik nading ahi zongin hong cici nawn kei in; bang hang hiam cih leh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi.</row>
		<row book="9" chapter="1" verse="28" tag="">[28] Tua ahih ciangin TOPA’ tungah amah ka kawm hi. A nuntak laiteng TOPA’ tungah amah a kikawm ahi hi,” a ci hi. Tua ciangin amaute in tua lai-ah TOPA a bia uh hi.</row>
		<row book="14" chapter="20" verse="13" tag="">[13] Tua laitakin TOPA’ mai-ah Judah mi khempeuh a taneute, a zite, le a naupangte uh tawh a ding uh hi.</row>
		<row book="18" chapter="1" verse="18-20" tag="">[18] Amah in a thugen a khit ma-in kamtai dang khat hong tung leuleu a, “Na tapate le na tanute a u pen uh inn-ah an ne zu ne-in om uh hi. [19] Tua laitakin sehnel gam panin huihpi pingpei hong nungin a inn mutpai-in na tate denglum hi. Nang kiangah hih thu a hong ko thei dingin kei bek kong suakta hi,” a ci hi. [20] Hih thu a zak ciangin Job dahlua-in a puan balkek a, a sam met khia-in leilakah bok sukin Pasian a bia hi.</row>
		<row book="19" chapter="10" verse="18" tag="">[18] Pa nei lote le netniamna a thuakte tungah nang na thutang a, leitung mite in launa tuakkha nawn lo ding uh hi.</row>
		<row book="19" chapter="115" verse="13-14" tag="">[13] Amah in TOPA a zahtakte a lian a neu-in thupha hong pia ding hi. [14] TOPA in note le na tate uh hong pungsak tahen.</row>
		<row book="19" chapter="127" verse="3-5" tag="">[3] En un, tate pen TOPA’ tung pana letsong hi a, tapate pen ama hong piak thupha ahi hi. [4] Mi khat in a khangno lai-in a neih tate pen galhang pa’ khutsunga a om a thaltangte tawh kibang hi. [5] A thallawng dimin tua bang thaltang a nei pa mi lungdam ahi hi. Amah guallel ngei lo ding a, zahhuai ngei lo ding hi.</row>
		<row book="19" chapter="128" verse="3" tag="">[3] Nangma inn sungah na zi, a gah pha mahmah leenggui tawh kibang ding a, na sabuai kiimah a tu na tate, oliv no dawng hilhhelh tawh kibang ding uh hi.</row>
		<row book="20" chapter="1" verse="8-9" tag="">[8] Ka ta aw, na pa’ hong thuhilhna hoihtakin zui inla, na nu’ hong thugente ngai in. [9] Tua thuhilhnate in na gamtat hong hoihsak ding a, kizepna lukhu le kizepna khi bangin hong etlawmsak ding hi.</row>
		<row book="20" chapter="3" verse="11-12" tag="">[11] Ka ta aw, TOPA’ thuhilhna limtakin ngai-in, hong tainate thudon in. [12] Bang hang hiam cih leh pa in a pahtak a tapa a thuhilh bangin TOPA in a it mite a thuhilh hi.</row>
		<row book="20" chapter="5" verse="18-19" tag="">[18] Tua ahih ciangin na zi tawh lungkim inla, na tenpih numei tawh lungdam in. [19] A it-huai a ngaihbaangin ngaihsun tawntung inla, ama ngaihbaanna tawh lungdamin, ama hong itna tawh lungkim in.</row>
		<row book="20" chapter="6" verse="20" tag="">[20] Ka ta aw, na pa’ hong gen bangin gamta inla, na nu’ hong thuhilhnate mangngilh kei in.</row>
		<row book="20" chapter="11" verse="29" tag="">[29] A innkuan sung a ukkhial mite hawmsuak ding a, a haite pen mipilte’ sila suak tawntung ding hi.</row>
		<row book="20" chapter="13" verse="24" tag="">[24] A ta a tai nuam lote a ta mudah hi a, a ta a itte in limtakin thuhilhin a tai hi.</row>
		<row book="20" chapter="14" verse="1" tag="">[1] Numei pilte in innsung nuntakna khangsak a, numei haite in innsung susia hi.</row>
		<row book="20" chapter="15" verse="27" tag="">[27] A man loin sum ngahna in innsung lungkhamsak a, sumgolh a deih lote a nuntak sauvei nuam hi.</row>
		<row book="20" chapter="17" verse="6" tag="">[6] Tute pen puteekte a dingin minthanna lukhu hi a, tate pen pate’ minthanna ahi hi.</row>
		<row book="20" chapter="17" verse="17" tag="">[17] Lawm citak in a tawntungin hong it a, i sanggamte pen i lungkhamna a hong thuakpih dingin a piang ahi hi.</row>
		<row book="20" chapter="18" verse="19" tag="">[19] Sanggamte na huhna in khuapi muanhuai bangin hong hu a, sanggam tawh kitotna in kidon lohna piangsak hi.</row>
		<row book="20" chapter="18" verse="24" tag="">[24] Lawm pawlkhatte sauvei kimang lo a, lawm pawlkhatte sanggam sangin kipzaw hi.</row>
		<row book="20" chapter="19" verse="7" tag="">[7] Mi khempeuh in a sanggam zawng pa uh mudah ciat ahih manin a lawmte in a taisatna a thu lamdang hi lo hi.</row>
		<row book="20" chapter="19" verse="18" tag="">[18] Thu hong mantheih lai-in na ta thuhilh in; na hilh kei leh a siatna ding a deih na hi hi.</row>
		<row book="20" chapter="22" verse="6" tag="">[6] Naupang khat a neulai-in lampi man tawnsak lecin a teek dongin lampial nawn lo ding hi.</row>
		<row book="20" chapter="22" verse="15" tag="">[15] Naupangte a hai gamtat a ngeina hi a, deihtakin pangbetna in mihoih suaksak thei hi.</row>
		<row book="20" chapter="23" verse="13-14" tag="">[13] Naupangte sat ding lunghiang kei un; satna hangin si lo ding hi. [14] Ciangduai tawh sat le-uhcin nuntaklawh zaw ding uh hi.</row>
		<row book="20" chapter="23" verse="22" tag="">[22] Nangma pianna na pa’ thu ngai inla, na nu a teek ciangin simmawh bawl kei in.</row>
		<row book="20" chapter="23" verse="24" tag="">[24] Ta hoih a nei pa a lung dam ding a, ta pil a nei pa a ta’ tungah lungkim ding hi.</row>
		<row book="20" chapter="28" verse="24" tag="">[24] A nu a pa’ neihsa laksakin, “Khialhna hi kei,” a ci pa pen guta mah hi veve hi.</row>
		<row book="20" chapter="30" verse="17" tag="">[17] A pa a simmawh mipa, a nu’ thu a mang nuam lo mipa, va-ak in a mittang khelkhiat sakin musanete in a sa ne ding uh hi.</row>
		<row book="20" chapter="31" verse="15-17" tag="">[15] Phalvak tungin zingtho a, annek ding teng limtakin bawlin a nasem numeite’ sep dingteng a vaihawmsak hi. [16] Amah in leitang hoih penpen zong a, a thalawhsa sum tawh a leenggui lo ding a lei hi. [17] A nik singtenin a puanban zial a, thalawp takin na a sem hi.</row>
		<row book="20" chapter="31" verse="28-29" tag="">[28] A tate in amah it mahmah uh a, a pasal in zong pakta mahmah a, [29] “Zi hoih tampi a om tei hangin nang kan-a hoih kuamah om kei,” ci-in a phat hi.</row>
		<row book="23" chapter="49" verse="15" tag="">[15] Ahih hangin TOPA in, “Ama sung panin a suak a tapa a hehpih lo ding zahin nupi khat in ama nawi a teep naungek mangngilh thei ding ahi hiam? Hihte nangawn in mangngilhkha thei ding a, ahi zongin keimah in kong mangngilh kei ding hi.</row>
		<row book="23" chapter="54" verse="13" tag="">[13] “ TOPA in na tapate khempeuh hoihtakin hilh ding a, na tapate daupai mahmah ding uh hi.</row>
		<row book="40" chapter="5" verse="22-24" tag="">[22] Ahi zongin ke’n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi. [23] Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkim lohna thu na phawk leh, [24] Pasian na biak nading nate, a biakna tau mai-ah nusia photin, pai-in na sanggampa tawh va kilem phot inla, tua khit ciangin hong paikikin Pasian biakna pia in.</row>
		<row book="33" chapter="7" verse="5-6" tag="">[5] Na vengte’ thu upin nei kei inla, na lawmte zong muanin nei kei in. Na ang a lum na zi kiang nangawnah thu na gen ding kidawm in. [6] Tuhun ciangin tapate in a pate haibawl a, tanute in a nute langpan’ uh a, mote in a teeknu uh langneih uh hi. Mi khat a dingin ama innkuanpihte mah a gal a suak mawk hi.</row>
		<row book="40" chapter="1" verse="1-17" tag="">[1] Abraham’ suan David, David’ suan Jesuh Khrih’ khang ciaptehna hih bang ahi hi. [2] Abraham ta Isaac, Isaac ta Jakob, Jakob ta Judah, le a sanggamte ahi uh hi. [3] Judah ta Perez le Zerah hi a, Tamar tawh a neih a ta ahi uh hi. Perez ta Hezron, Hezron ta Ram, [4] Ram ta Amminadab, Amminadab ta Nahshon, Nahshon ta Salmon, [5] Salmon ta Boaz, Rahab tawh a neih a ta ahi hi. Boaz ta Obed, Ruth tawh a neih a ta ahi hi. Obed ta Jessi, [6] Jessi ta kumpi David ahi hi. David ta Solomon, Uriah’ zi Bathsheba tawh a neih pen ahi hi. [7] Solomon ta Rehoboam, Rehoboam ta Abijah, Abijah ta Asa, [8] Asa ta Jehoshafat, Jehoshafat ta Joram, Joram ta Uzziah, [9] Uzziah ta Jotham, Jotham ta Ahaz, Ahaz ta Hezekiah, [10] Hezekiah ta Manasseh, Manasseh ta Amon, Amon ta Josiah, [11] Josiah ta Jekhoniah le a sanggamte hi a, Babylon gamah Israel mite salin a kipaipih hun pawlin a suak ahi uh hi. [12] Jekhoniah ta Shealtiel, Shealtiel ta Zerubbabel, [13] Zerubbabel ta Abiud, Abiud ta Eliakim, Eliakim ta Azor, [14] Azor ta Zadok, Zadok ta Akhim, Akhim ta Eliud, [15] Eliud ta Eleazer, Eleazer ta Matthan, Matthan ta Jakob, [16] Jakob ta Josef hi a, Josef pen Khrih a kici Jesuh’ nu Mary’ pasal ahi hi. [17] Hih bang ahih manin Abraham panin David ciang dong khang sawm le li pha a, David panin Babylon gamah salin a kipaikhiatpih dong khang sawm le li mah pha a, Babylon gamah salin a kipaikhiatpih a kipanin Khrih a suah hun ciang dong khang sawm le li mah a pha hi.</row>
		<row book="40" chapter="15" verse="4" tag="">[4] Pasian in, ‘Na nu le na pa na zahtak in,’ ci a, tua banah, ‘A nu ahi a, a pa ahi zongin a gensiate in thahna thuak ding hi,’ ci lai hi.</row>
		<row book="40" chapter="18" verse="15" tag="">[15] “Na sanggamte uh na tung uhah hong khialh leh pai-in no tegel bek theihin a khialhna va gen un. Na thu uh a hong man’ leh na sanggampa uh a ngahkik na hi uh hi.</row>
		<row book="40" chapter="19" verse="9" tag="">[9] Note kiangah kong genin-ah: Mi khatpeuh in midang tawh a zi a mawhna lobuang, a zi a mak a, numei dang tawh a ten leh numei tunga mawh ahi hi,” ci-in a dawng hi.</row>
		<row book="41" chapter="3" verse="25" tag="">[25] Innkuan khat peuhpeuh phelnih kisuahin kido le-uh tua innkuan kipzo lo ding hi.</row>
		<row book="41" chapter="10" verse="6-11" tag="">[6] Ahi zongin piancil lai-in, ‘Pasian in numei le pasal a bawl hi. [7] Tua ahih manin pasal in a nu le a pa nusia-in a zi tawh kigawm ding a, [8] amau nihte pen pumkhat bang ahi ding uh hi,’ na kici hi. Tua ahih manin amaute nih hi nawn loin khat hita uh hi. [9] Tua ahih manin Pasian’ gawmsa mite, kuamah in khen kei ta hen,” a ci hi. [10] Innsungah a tumkhit uh ciangin nungzuite in hih thu tawh kisai Jesuh kiangah a dongkik uh hi. [11] Amah in, “A zi ma-a numei dang tawh a teng mi peuhmah a zi a palhngulh ahi hi.</row>
		<row book="42" chapter="1" verse="6-7" tag="">[6] A nih tuakun Pasian’ muhna-ah a manin gamta uh a, Topa’ thukhamte le a ngeina khempeuh a zui uh hi. [7] Ahi zongin Elizabeth ciing ahih manin amau nupa in ta nei lo uh a, a nih tuakun zong a teekta uh ahi hi.</row>
		<row book="42" chapter="11" verse="13" tag="">[13] Note mihoih lo hinapi-in na tate uh tungah a hoih piak ding theithei na hih uhleh, vantung a om na Pa un a ngente tungah Kha Siangtho piazaw kan ding hi lo ahi hiam?” a ci hi.</row>
		<row book="42" chapter="21" verse="16" tag="">[16] Na nu na pate, na sanggamte, na behte, le na lawmte mahmah un note hong khia ding a, note pawlkhat in thahna na thuak ding uh hi.</row>
		<row book="44" chapter="10" verse="2" tag="">[2] Amah biakna a hahkat mahmah mi khat hi a, a innkuan bupun Pasian bia uh hi. Amah in Jew mizawngte huh nadingin nakpitakin na sem a, Pasian kiangah thu a ngen tawntung mi khat ahi hi.</row>
		<row book="44" chapter="16" verse="31-32" tag="">[31] Amaute in, “Topa Jesuh um in. Tua hileh nang le na innkuanpihte in hotkhiatna na ngah ding uh hi,” ci-in a dawng uh hi. [32] Tua ciangin amaute in amah le a innsunga om mi khempeuh tungah Topa’ thu a hilh uh hi.</row>
		<row book="44" chapter="18" verse="8" tag="">[8] Kikhopna inn ukpa Krispas le a innsunga om mi khempeuh in Topa thu um uh a, Korin khua-a om midang tampite in zong thuhilhna ngai-in um uh a, tui a kiphum uh hi.</row>
		<row book="45" chapter="8" verse="15-17" tag="">[15] Note tungah Pasian in a hong piak a Kha Siangtho in note na lau nadingun sila-in a hong bawl hi lo a, Kha Siangtho in Pasian’ tate a hong suaksak ahi zaw hi. Tua Kha Siangtho mah in Pasian pen, “Pa aw, Pa aw,” hong ci theisak hi. [16] Eite, Pasian’ tate ihihna thu eima lungsim bek in a gen hi loin Pasian’ Kha Siangtho in zong hong genpih hi. [17] Eite pen ama ta ihih manin mite a dingin a koih thuphate i ngah banah Khrih a dingin a koihte zong i ngahkhawm lai ding hi. Bang hang hiam cih leh Khrih in a thuak mah bangin i thuak nakleh amah a minthan’ mah bangin ei zong i minthang ding hi.</row>
		<row book="45" chapter="8" verse="22" tag="">[22] Tuhun ciang dong Pasian’ bawlsa khempeuh nupi nausuak ding bangin na sa-in a tauna uh i thei hi.</row>
		<row book="45" chapter="9" verse="4" tag="">[4] Amaute pen Pasian’ teel Israel mite hi a, Pasian in ama ta-in bawlin a minthanna a hopte, amaute tungah thuciamna bawlin Thukham a piakte, a man taktakin biaktheihna nei-in thuciamna a ngahte,</row>
		<row book="45" chapter="12" verse="5" tag="">[5] Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi.</row>
		<row book="46" chapter="7" verse="10-16" tag="">[10] A neisate tungah, kei’ ngaihsutna hi lo, Topa’ ngaihsutna ka gennop thu in: Zi in a pasal ciahsan kei tahen. [11] A ciahsan leh zong pasal nei loin om paisuak hen. A om paisuakzawh kei leh a pasal ngei mah zuankik hen. Pasal in a zi ma kei tahen. [12] Adangte tungah, Topa’ cih hi lo, keima ngaihsutna ka gennop thu in: Mi khatpeuh in thu um lo mi khat zi-in a neih leh, pasal mahin neih ding a zi a lungkim ahih nakleh ma kei tahen. [13] Numei khat in thu um lo mi khat pasalin a neih leh, zi mahin neih ding a pasal a lungkim ahih nakleh ma tuan kei tahen. [14] Bang hang hiam cih leh thu um lo pasal pen a zi’ hangin thu um mi suakthei ding a, thu um lo zi pen a pasal’ hangin thu um mi suakthei ding hi. Tua bang hileh a tate uh thu um mi suakthei ding uh hi. Ahi zongin tua bang hi kei le-uh a tate uh thu um mi suakthei lo ding uh hi. [15] Ahi zongin thu um lo zi in ahi a, thu um lo pasal in ahi zongin kikhen ding a ut leh kikhen ta uh hen. Tua bang thute-ah thu um zi ahi a, thu um pasal ahi zongin a awk nading thu om lo hi. Pasian in nuamtakin a nungta dingin a hong sap ahi hi. [16] Thu um zi in, “Ka pasal honkhiazo kei ning,” bangci-in cithei ding a, thu um pasal in, “Ka zi honkhiazo kei ning,” bangci-in cithei zenzen ding ahi hiam?</row>
		<row book="47" chapter="12" verse="14" tag="">[14] Tu-in kong hawh nading pen a thumvei nading hita a, note’ gim nadingin bangmah ka hong ngen het kei ding hi. Keima deih pen note’ sumlepaite hi loin note mahmah na hi uh hi. A taktakin ci lehang, tate in nu le pate a huh ding hi lo a, nu le pate in tate a huh ding hizaw hi.</row>
		<row book="48" chapter="4" verse="4-7" tag="">[4] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. [5] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. [6] Note pen ama tate na hihna uh a hong lah nadingin Pasian in ama Tapa’ Kha Siangtho, eite sungah hong tumsak a, tua Kha Siangtho in Pasian pen, “Pa aw, pa aw,” hong cisak hi. [7] Tua ahih manin note pen sila hi nawn loin Pasian’ tate na hih manun Pasian in ama tate a dingin a koih khempeuh, note tungah hong pia ding hi.</row>
		<row book="49" chapter="2" verse="19" tag="">[19] Tua ahih ciangin no Gentail mite pen a pualam mi, gamdang mite na hi nawn kei uh a, Pasian mite tawh minam khat hita-in, Pasian innkuan sung mite na hita uh hi.</row>
		<row book="49" chapter="5" verse="21-25" tag="">[21] Khrih na zahtakna uh hangin na thu uh na kimang tuak un. [22] Zite aw, Topa’ thu na man’ uh mah bangin na pasalte uh thu na mang un. [23] Bang hang hiam cih leh Khrih pen ama pumpi ahi pawlpi a honkhia pa hi-in, pawlpi tungah ukna thu a neih mah bangin pasal in a zi tungah ukna thu a nei ahi hi. [24] Pawlpi pen Khrih’ khutnuai ahih mah bangin zite zong thu khempeuhah a pasalte uh khutnuai hi ding uh hi. [25] Pasalte aw, Khrih in pawlpi itin a pumpi a piak mah bangin na zite uh na it un.</row>
		<row book="49" chapter="5" verse="28" tag="">[28] Tua mah bangin pasalte in zong amau pumpi zah mah bangin a zite uh a it ding uh ahi hi. A zi a it mi pen amah a ki-it mi ahi hi.</row>
		<row book="49" chapter="5" verse="33" tag="">[33] Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Lai Siangtho in hih bangin a gen ciangin a thukzaw khat, Khrih le pawlpi a ki-itna a gennopna ahi hi, ci-in ka ngaihsun hi.</row>
		<row book="49" chapter="6" verse="1-4" tag="">[1] Tate aw, na nu na pate uh thu na man ding uh Khristian ngeina hi a, ahi ding mah ahi hi. [2] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi. [3] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi. [4] Pate aw, na tate uh a hehtheih nadingin bawl kei unla, Khristiante ngeina tawh kituakin taii-in hilhin pantah un.</row>
		<row book="51" chapter="3" verse="18-21" tag="">[18] Zite aw, Khristiante gamtat dingin a kilawm ahih mah bangin na pasalte uh thu na mang un. [19] Pasalte aw, na zite uh it unla, amaute tungah ngongtat kei un. [20] Tate aw, na nu na pate uh thu man’ tawntung ding pen na Khristian nasep uh ahi hi. Tua bang thumanna in Pasian lungdamsak hi. [21] Pate aw, na tate un a thuak zawh loh zah dong dingin thuhilhin taii niloh kei un.</row>
		<row book="54" chapter="2" verse="12-14" tag="">[12] Numeite in pasalte tungah aana nei-in thu a hilh ding ka phalkei hi. Gamdai takin a om ding uh ahi hi. [13] Bang hang hiam cih leh a masa-in Adam kipiangsak a, tua ciangin Eve kipiangsak pan hi. [14] Adam in khemna thuak masa lo a, numei in thuakin a khial masa a suak hi.</row>
		<row book="54" chapter="3" verse="2-5" tag="">[2] Tua ahih manin siate pen paubaanna a nei lo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin le leengla do a siam mi, thuhilh a siam mi, [3] zu a kham lo mi, a ngongtat lo mi, lungsimnem mi, kitot a uk lo mi, sum a deihlua lo mite hi ding uh hi. [4] A innkuan sung hoihtakin a ukzo mi, a tate thumangsak thei-in, na khempeuhah a kilawm a kituakin a gamtasak thei mi hi ding uh hi. [5] Bang hang hiam cih leh mi khatpeuh in a innkuan sung ukzia ding a theih kei leh Pasian’ pawlpi kem thei lo ding hi.</row>
		<row book="54" chapter="5" verse="4" tag="">[4] Meigong numei khatpeuh in tate ahi a, tute ahi zongin a neih leh innkuan sungah biakna tawh kisai-in tavuan a neihna uh hilh inla, a nu a pa, a pu a pite a huh nadingun gen in. Hih bang gamtatna pen Pasian’ muhna-ah a hoih thu ahi hi.</row>
		<row book="54" chapter="5" verse="8" tag="">[8] Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu um lo mite sangin siazaw lai hi.</row>
		<row book="56" chapter="2" verse="4-5" tag="">[4] amaute sangin a nauzaw nupite in a pasalte uh le a tate uh a it nadingun a hilh ding, [5] thu ngaihsun thei, a gamtat siangtho, inn nasep a kizen, a migi, le a pasalte uh thu a mang thei mi ahih nadingun na gen in.</row>
		<row book="60" chapter="3" verse="1" tag="">[1] Tua mah bangin zite aw, na pasalte uh Pasian thu um lo ahihkhak leh na gamtatna hangun Pasian thu a uptheih nadingun na pasalte uh thu na mang un. Kampau kul sese loin,</row>
		<row book="62" chapter="2" verse="14" tag="">[14] Pate aw, note tungah lai ka hong gelhna pen a kipat cil a kipanin a na om pa na theihna hang uh ahi hi. Tangvalte aw, note tungah lai ka hong gelhna pen note na lungsim uh thahatin, Pasian’ thu zui-in, Dawimangpa zokhin na hihna hang uh ahi hi.</row>
	</category>
	<category id="32">
		<row book="1" chapter="29" verse="18-20" tag="">[18] Jakob in Rachel ngai hi. Amah in, “Na tanu a nauzaw Rachel thalawh nadingin nangma na kum sagih kong sem ding hi,” a ci hi. [19] Laban in, “Midang tungah amah ka piak ding sangin nang’ tungah amah kong piak ding hoihzaw hi; kei kiangah om in,” a ci hi. [20] Tua ahih ciangin Jakob in Rachel a ngah nadingin kum sagih sung na sem a, amah a itna hangin tua hunte ni tawmno khat tawh kibang a sa hi.</row>
		<row book="10" chapter="3" verse="12-16" tag="">[12] Tua ciangin Abner in Hebron-a David kiangah kamtaite sawlin, “Hih gam kua in uk ding ahi hiam? Kei tawh thuciamna hong bawl in. Israel-te khempeuh nang kiangah a paipih dingin keimah kong pang ding hi,” a ci hi. [13] Amah in, “Pha hi; nang tawh thuciamna khat ka bawl ding hi. Ahih hangin nang’ tung panin na khat ka kisam hi. Tua pen, kei tawh a kimu dingin nong pai ciangin Saul’ tanu Mikhal nong paipih masak kei leh ka mai na mu kei ding hi,” a ci hi. [14] Tua ciangin David in Saul’ tapa Ishbosheth kiangah kamtaite sawlin, “Filistia-te’ vundawn za khatin ka leisa ka zi Mikhal hong pia in,” a ci hi. [15] Tua ciangin Ishbosheth in mi sawlin ama pasal, Laish tapa Paltiel kiang panin amah a la hi. [16] Ahih hangin a pasal in amah zui-in, Bahurim paina lam tawntung ama nungah a kap hi. Tua ciangin Abner in ama kiangah, “Pai in; ciahkik in,” a ci hi. Tua ciangin amah ciahkik hi.</row>
		<row book="19" chapter="18" verse="1" tag="">[1] Ka thahatna ahi TOPA aw, nangmah ka hong it hi.</row>
		<row book="19" chapter="31" verse="16" tag="">[16] Na nasempa tungah na mai hong taangsak inla, na itna kip tawh kei hong hon in!</row>
		<row book="19" chapter="59" verse="16" tag="">[16] Ahih hangin keimah in na vangliatna la ka sa ding a, zingsangin na itna kip phatna la nakpitakin ka sa ding hi. Bang hang hiam cih leh nang, ka munkip muanhuai na hi a, ka gentheih hunin keima belh na hi hi.</row>
		<row book="19" chapter="63" verse="3" tag="">[3] Nuntakna sangin nangma itna kip hoihzaw ahih manin nangmah ka hong phat ding hi.</row>
		<row book="19" chapter="103" verse="13-14" tag="">[13] Pa in tate a hehpih bangin TOPA in amah a zahtakte hong hehpih hi. [14] Bang hang hiam cih leh amah in eite’ pianna hong thei a, eite pen leivui ihihna a phawk hi.</row>
		<row book="19" chapter="116" verse="1" tag="">[1] TOPA ka it hi; bang hang hiam cih leh amah in ka aw hong za-in ka thumnate hong ngai hi.</row>
		<row book="20" chapter="5" verse="19" tag="">[19] A it-huai a ngaihbaangin ngaihsun tawntung inla, ama ngaihbaanna tawh lungdamin, ama hong itna tawh lungkim in.</row>
		<row book="20" chapter="8" verse="17" tag="">[17] Kei hong itte ka it a, kei hong zong peuhmahte in hong mu uh hi.</row>
		<row book="20" chapter="10" verse="12" tag="">[12] Muhdahna in kitotna piangsak a, itna in mawhna khempeuh maisak hi.</row>
		<row book="20" chapter="15" verse="17" tag="">[17] Kitawngtawng kawmin sameh limpen nekna sangin ki-it diamdiamin anteh meh nek hoihzaw hi.</row>
		<row book="20" chapter="17" verse="1" tag="">[1] Kitawng kawmkawmin pawipi sungah an nekna sangin lungnuam takin mohkeu themkhat nekna hoihzaw hi.</row>
		<row book="20" chapter="17" verse="9" tag="">[9] Mi’ khialhna a maisakte midangte in itin lawm hau uh a, mi’ khialhna ciaptehna pen lawm taanna ahi hi.</row>
		<row book="20" chapter="17" verse="17" tag="">[17] Lawm citak in a tawntungin hong it a, i sanggamte pen i lungkhamna a hong thuakpih dingin a piang ahi hi.</row>
		<row book="22" chapter="2" verse="2" tag="">[2] Tua bang hi lo a, ka ngaihno pen numei khempeuh lak panin ling lak a a om unok pak tawh kibang hi.</row>
		<row book="22" chapter="2" verse="17" tag="">[17] nitak huih vot mateng nitak nitum mateng a cing hi. Sanang bangin mualtung a sakhitalno bangin itluat aw, hong paikik in.</row>
		<row book="22" chapter="7" verse="6-12" tag="">[6] Itluat aw na ngaihbaang a, na mel kong muh nuam zungzung hi. [7] Tuum kung bangin na etlawm a, na nawite pen, nisuh gah a bawk pha mahmah tawh a kibang hi. [8] Tuum kung tungah kahto-in a gah ka lo ding hi. Na nawite kei a dingin leenggah bawk tawh kibang a, na gimnam epel min bangin namtui hi. [9] Na kam, leenggahzu bangin khum zungzung hi. Ka ngaihno tungah leenggahzu khum luang hen la, a muk a ha tawk kim hen. [10] Ka ngaihno a’ ka hi a, amah in kei hong deih hi. [11] Ngaihno aw, gamlakah paikhia-in leenggui lo-ah va giak ni. [12] Zingsangin tho baihin leengguite a sel nai hiam, leengguite a pak nai hiam, mang kawlsing kungte a pak nai hiam, i en ding hi. Tua lai munah kong itna letsong ka hong pia ding hi.</row>
		<row book="22" chapter="8" verse="6-7" tag="">[6] Kei simloh kuamah ngai kei inla, kei simloh kuamah kawi kei in. Itna zong sihna zahin thahat a, ngaihna zong sihna zahin khauh hi. Itna, mei bangin kuangkhia a, meikuang lianpen a suak hi. [7] Tui tampi nangawn tawh kisumit zo lo a, tui sungah i phumcip hangin mitzo tuan lo hi. Mi khat in a neihsa sum khempeuh tawh itna a lei dingin hong kithawi leh kinuihsan lel ding hi.</row>
		<row book="27" chapter="9" verse="4" tag="">[4] TOPA ka Pasian’ kiangah thu ngenin ka mite’ mawhna ka pulak hi. Keimah in, “Topa Pasian aw, nang na lian a, ka hong zahtak uh hi. Nang na thuman a, na thuciamna le na thupiakna a mangte le a hong itte a tawntungin na it hi.</row>
		<row book="33" chapter="6" verse="8" tag="">[8] Mun khempeuhah a om no mihingte aw, TOPA in a hoih nate hong gen khinzo hi. TOPA in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian’ thu man’ ding ahi hi.</row>
		<row book="36" chapter="3" verse="17" tag="">[17] TOPA na Pasian un note hong ompih a, ama vangliatna in hong gualzosak hi. Note tungah TOPA lungkim ding a, ama hong itna tawh hong thakbawl ding hi. Note’ hangin TOPA lungdamin la sa ding a,</row>
		<row book="40" chapter="5" verse="43-47" tag="">[43] “Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh ahi hi. [44] Ahi zongin ke’n note kiangah kong genin-ah: Na galte uh na it unla, no hong bawlsiate a dingin thu na ngetsak un. [45] Tua hileh vantungah a om na Pa uh tate na hi thei ding uh hi. Bang hang hiam cih leh amah in mihoihte le misiate tungah a kibangin ni taangsak khawm a, a gamtat phate le a gamtat siate tungah zong a kibang mahin guah zusak khawm hi. [46] Tua ahih manin no hong itte bek na it uhleh Pasian in bang thaman hong pia zenzen ding ahi hiam? Siahdongte nangawn in amau a itte it thei uh hi. [47] Na lawmte bek uh hopihin thupha na piak uhleh mi mawkmawkte sangin na hoihzawkna uh bang om ahi hiam? Gentail mite nangawn in tua bang ciang lel hih thei uh hi.</row>
		<row book="40" chapter="10" verse="37" tag="">[37] “Kei sangin a nu a pa a itzawte kei tawh kilawm lo a, kei sangin a tapa a tanu a itzawte kei tawh kilawm lo hi.</row>
		<row book="40" chapter="19" verse="19" tag="">[19] na nu na pa zahtak in; nang na ki-it bangin na vengte na it in, cihnate ahi hi,” a ci hi.</row>
		<row book="40" chapter="22" verse="36-40" tag="">[36] “Sia aw, thukham khempeuh sung panin bang thukham lianpen ahi hiam?” ci-in a dong hi. [37] Jesuh in, “Na Topa Pasian na lungsim khempeuh, na nuntakna khempeuh, le na pilna khempeuh tawh na it ding hi, cihna ahi hi. [38] Hih pen a masapen, a lianpen thukham ahi hi. [39] A nihna pen a masa mah tawh kibang a, nangma pumpi na it bangin na vengte na it in, cihna ahi hi. [40] Hih thukham nihte tung panin thukham dang khempeuh le kamsangte’ thuhilhna khempeuh a hong meengkhia ahi hi,” ci-in a dawng hi.</row>
		<row book="40" chapter="24" verse="12" tag="">[12] Gitlohna khang mahmah ding ahih manin ki-itna hong kiam ding hi.</row>
		<row book="41" chapter="12" verse="29-31" tag="">[29] Jesuh in, “Thukham a lianpen in: Israel mite aw, ngai un: I Topa Pasian bek mah Topa ahi hi. [30] Na Topa Pasian uh, na lungsim khempeuh, na nuntakna khempeuh, na pilna khempeuh, le na thahatna khempeuh uh tawh na it un, a cihna ahi hi. [31] A nihna in: Nangma pumpi na it bangin na vengte na it in, cihna ahi hi. Hih tegel sangin thukham a lianzaw a dang om nawn lo hi,” ci-in a dawng hi.</row>
		<row book="42" chapter="6" verse="31" tag="">[31] Note tungah a hong kibawl ding na deih uh bangin midangte tungah na bawl un.</row>
		<row book="42" chapter="6" verse="35" tag="">[35] Tua bang lelin note na gamta kei ding uh hi. Na galte uh itin amaute tungah thupha bawl unla, lohkik ding lamen loin leitawi pia un. Tua hileh na thaman uh lian ding a, a Lianpen Pasian’ tate na hi ding uh hi. Bang hang hiam cih leh lungdamna mel a theithei lo mite le a huaiham mite tungah amah migi hi.</row>
		<row book="42" chapter="10" verse="27" tag="">[27] Amah in, “Na Topa Pasian na lungsim khempeuh, na nuntakna khempeuh, na hatna khempeuh, le na pilna khempeuh tawh na it inla, nangmah na ki-it bangin na vengte na it in,” ci-in kigelh hi, ci-in a dawng hi.</row>
		<row book="43" chapter="1" verse="14" tag="">[14] Tua Thu mihing hong suakin kote lakah hong om a, itna nei-in citak mahmah ahih manin Pasian’ pianzia a neihna ka mu cian uh hi. Hih pianzia pen Pasian’ Tapa khat bek hihna tawh a neih pianzia ahi hi.</row>
		<row book="43" chapter="3" verse="16" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi.</row>
		<row book="43" chapter="13" verse="34-35" tag="">[34] Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un. [35] Note khatlekhat ki-it le-uhcin keima nungzuite na hihna uh mi khempeuh in hong thei ding uh hi,” a ci hi.</row>
		<row book="43" chapter="14" verse="15" tag="">[15] Tua ciangin Jesuh in, “Kei na hong it uhleh ka thupiakte zong na zui ding uh hi.</row>
		<row book="43" chapter="14" verse="21-24" tag="">[21] Keima thupiakte sangin a zuite in keimah hong it ahi uh hi. Kei hong it mite pen ka Pa in zong it ding a, keimah in zong itin amaute tungah ka kilang ding hi,” a ci hi. [22] Tua ciangin Judas Iskariot ahi lo Judas dang khat in, “Topa aw, leitung mite tungah kilang loin kote tungah bangci-in hong kilangtuam thei ding na hi hiam?” ci-in a dot ciangin [23] Jesuh in, “Kei hong itte in ka thu zui ding uh hi. Ka Pa in zong it ding a, ka nihun tua mite kiangah pai-in amaute tawh ka omkhawm ding uh hi. [24] Kei hong it lote in ka thugente zui lo ding uh hi. Tu-a na zak uh thute pen keima thu hi lo a, kei hong sawl Pa Pasian kiang panin a hong pai thu ahi hi.</row>
		<row book="43" chapter="15" verse="9-13" tag="">[9] Ka Pa in kei hong it zahin note hong it ka hih manin keima hong itna sungah om un. [10] Ka Pa’ hong thupiakte zui-in ama itna sungah ka om mah bangin note in zong ka thupiaknate na hong zuih uhleh ka itna sungah a om na hi ding uh hi. [11] Note hangin kei ka lungdam theih nading le note’ lungdamna a cingtaak a suahtheih nadingin hih thute a hong gen ka hi hi. [12] “Note tungah ka hong piak thu in: Note ka hong it zahin note khatlekhat na ki-it un. [13] Lawmte’ tang ding sih ngamna sangin lawmte itna a lianzaw om nawn lo hi.</row>
		<row book="43" chapter="17" verse="26" tag="">[26] Kei na hong itna zah itna mah amaute sungah omin, amaute tawh kei ka omkhawm theih nadingin amaute tungah nangma min ka gen khin a, mai lamah zong ka gen lailai ding hi,” ci-in thu a ngen hi.</row>
		<row book="43" chapter="21" verse="15-17" tag="">[15] An a nekkhit uh ciangin Jesuh in Simon Peter kiangah, “Johan’ tapa Simon aw, hih adang khempeuhte’ hong it sangin kei na hong nak itzaw hiam?” ci-in a dot ciangin amah in, “Topa aw, ka hong itzaw hi. Nang ka hong itna na thei hi,” ci-in a dawng hi. [16] Tua ciangin Jesuh in, “Ka tuunote na kem in,” a ci hi. Tua ciangin Jesuh in a nihveina dong leuleu a, “Johan’ tapa Simon aw, kei na hong it hiam?” ci-in a dot ciangin, “Topa aw, nang ka hong it a, ka hong itna thu na thei hi,” a cih ciangin, “Ka tuute na kem in,” a ci leuleu hi. [17] Jesuh in a thumveina dong leuleu a, “Johan’ tapa Simon aw, kei na hong it hiam?” a cih ciangin, “Kei na hong it hiam?” ci-in thumvei tak a dotna hangin Peter zong a dah suak hi. Tua ahih manin, “Topa aw, nangmah in na khempeuh na thei a, nangmah ka hong itna thu zong na thei hi,” ci-in a dawn ciangin Jesuh in, “Ka tuute na kem in.</row>
		<row book="45" chapter="5" verse="5" tag="">[5] Pasian in eite tungah a hong piak a Kha Siangtho tawh eite sungah ama itna hong guang ahih manin hih lametna in eite hong lungkiasak ngei lo hi.</row>
		<row book="45" chapter="5" verse="8" tag="">[8] Ahi zongin eite mawhna nei ihih laitakin eite a dingin Khrih hong si ahih manin Pasian in eite hong it mahmahna thu hong lak khin hi.</row>
		<row book="45" chapter="8" verse="28" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="45" chapter="8" verse="37-39" tag="">[37] Eite a hong it pa’ hangin hih thu khempeuhah a gualzo pente ihi hi. [38] Bangmah in ama hong itna tawh hong kikhensakzo het lo ding hi, ci-in ka thei hi. Sihna, nuntakna, vantung mite, vantung vangliatnate, tuhun nate le a hong tung ding nate, [39] leitung a om nate, leinuai-a om nate, Pasian’ bawlsa nate khat peuhpeuh in i Topa Khrih Jesuh hangin Pasian in eite hong itna tawh hong khenzo het lo ding hi.</row>
		<row book="45" chapter="12" verse="9-10" tag="">[9] Na ki-itnate uh lungsim takpi tawh hi sak unla, a siate mudahin a hoihte lenkip un. [10] Unau ki-itna lungsim nei unla, khatlekhat kizahtak bawl ding lamsang kidem un.</row>
		<row book="45" chapter="12" verse="14" tag="">[14] No a hong bawlsia mite, Pasian in thupha a piak nadingin thu ngetsak unla, tua bang mite samsia loin thupha piazaw un.</row>
		<row book="45" chapter="13" verse="8-10" tag="">[8] Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin ahi hi. [9] Thukham sungah, “Nulepa mawhna bawl kei in, mi that kei in, guta kei in, hazatna lungsim nei kei in,” cihna le adang khempeuhte pen, “Nang na ki-it bangin na vengte na it in,” cihna thu in huam khinmang hi. [10] Midangte a it mi peuhmah in amaute tungah siatna bawl het lo ahih manin itna i neih ciangin Thukham buppi a zui khinta ihi hi.</row>
		<row book="46" chapter="8" verse="1" tag="">[1] Tu-in milim biakna sa tawh kisai thu panin: Amaute in, “Ka thei uh hi,” a cih mah bangin eite khempeuh in theihna i neih ciatna thu i thei hi. Tua bang theihna in mite kisatheisak a, ahi zongin itna in mite kipsak hi.</row>
		<row book="46" chapter="13" verse="3-8" tag="">[3] Ka neih khempeuh midangte tungah pia-in, Pasian’ nasepna hangin kihaltumna ka thuak ahi zongin itna ka neih kei leh ka phattuamna bangmah om lo hi. [4] Itna neite a lungduai-in migi hi. Itna neite in hazatna lungsim nei loin, zong kisathei lo hi. [5] Itna neite a kilawm loin gamta lo, heh pakpak lo, mite’ mawhna ciamteh lo hi. [6] Thuman lote-ah lungdam ngei lo uh a, thumante bekah lungdam uh hi. [7] Itna neite lungkia cih om ngei lo hi; a upna, a lametna, lungduai takin a ngaknate uh a mawkna cih om ngei lo hi. [8] Itna pen a tawntungin a kip ahi hi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.</row>
		<row book="46" chapter="13" verse="13" tag="">[13] Tu laitakin a omlai thu thumte pen upna, lametna, le itna hi a, tua thumte sung panin itna mah a thu lianpen ahi hi.</row>
		<row book="46" chapter="16" verse="14" tag="">[14] Na sepna khempeuh uhah ki-itna tawh na gamta un.</row>
		<row book="47" chapter="5" verse="14" tag="">[14] Mi khempeuh a dingin mi khat si khin ahih manin mi khempeuh zong a ngeina lui uhah si khinta hi, ci-in ka theihna hangun tua Khrih’ itna in kote’ nuntakna hong uk hi.</row>
		<row book="48" chapter="2" verse="20" tag="">[20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi.</row>
		<row book="48" chapter="5" verse="13-14" tag="">[13] Sanggamte aw, note ahihleh a suakta mi ahi dingin Pasian in a hong sap ahi hi. Ahi zongin tua suahtakna pen na pumpi uh ut bangbangin gamtat theih nadingin paulam zonna-in nei kei unla, itna tawh khatlekhat kikhualna-in zangzaw un. [14] Bang hang hiam cih leh Thukham khempeuh thu khatin kigawm thei a, “Nangmah na ki-it bangin na vengte na it in,” cihna tawh kitomlak thei hi.</row>
		<row book="48" chapter="5" verse="22-23" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi.</row>
		<row book="49" chapter="4" verse="2" tag="">[2] Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un.</row>
		<row book="49" chapter="4" verse="32" tag="">[32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="49" chapter="5" verse="1-2" tag="">[1] Note pen Pasian in a hong it a tate na hih manun amah tawh na kibat nadingun hanciam un. [2] Khrih in eite a hong it manin Pasian in eite’ mawhna hong maisak theih nadingin a namtui biakna-in Pasian kiangah a kipiak mah bangin note zong itna tawh na gamta un.</row>
		<row book="49" chapter="5" verse="25" tag="">[25] Pasalte aw, Khrih in pawlpi itin a pumpi a piak mah bangin na zite uh na it un.</row>
		<row book="49" chapter="5" verse="33" tag="">[33] Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Lai Siangtho in hih bangin a gen ciangin a thukzaw khat, Khrih le pawlpi a ki-itna a gennopna ahi hi, ci-in ka ngaihsun hi.</row>
		<row book="49" chapter="6" verse="24" tag="">[24] Tatsat loin i Topa Jesuh Khrih a it tawntung mi khempeuh tungah hehpihna thupha hong tung tahen.</row>
		<row book="50" chapter="1" verse="9" tag="">[9] Note a’ ding deihsakna tawh thu ka hong ngetsak thu in: Note’ lungsimah itna khang semsemin, a sia le a pha a mantakin khenthei-in a hoihpen na teeltheih nading uh ahi hi.</row>
		<row book="50" chapter="2" verse="2" tag="">[2] Tua ahih manin kei tawh ngaihsutna kibangin note khatlekhat ki-itin, khatlekhat lungsim kituakin na omna uh tawh keima lungdamna na hong cingtaaksak nadingun ka hong kun hi.</row>
		<row book="51" chapter="3" verse="12-14" tag="">[12] Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh ahi hi. [13] Note lakah khatlekhat a kilungkim lo na om uh ciangin khatlekhat na mawhna uh kimaisakin na kihuh ciat un. Topa in note’ mawhna hong maisak bangin note zong khatlekhat na mawhna uh na kimaisak ding uh hi. [14] Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un.</row>
		<row book="52" chapter="4" verse="9" tag="">[9] Ahi zongin thu uppih mite it ding tawh kisai-in bangmah gelh ding na kisam nawn kei uh hi. Khatlekhat na ki-it nading uh Pasian in note tungah hong hilh khinzo hi.</row>
		<row book="54" chapter="1" verse="5" tag="">[5] Hih bangin thupiakna pen, upna taktak le kisuanna om hetloin lungsim siangtho taktak tawh ngaihsutna panin a hong piangkhia ki-itna a khantheih nading deihna ahi hi.</row>
		<row book="54" chapter="1" verse="14" tag="">[14] Pasian in genzawh lohin kei hong hehpih a, Khrih Jesuh tawh kipawlna hangin i ngahtheih upna le itna a hong guan hi.</row>
		<row book="57" chapter="1" verse="6" tag="">[6] Thu umte ihihna hangin Khristian sungah eite i kikholh manin, Khrih hangin i nuntakna sungah i ngah thupha a hoih khempeuh na theihna a kicin semsem nadingin thu ka ngen hi.</row>
		<row book="58" chapter="6" verse="10" tag="">[10] Pasian, a man loin gamta ngei lo ahih manin na Khristianpihte uh a beisa hunah na huhna uh le tu dongin na huh laina uh tawh ama a dingin na nasepna uh le amah na itna uh na lahnate uh hong mangngilh het lo ding hi.</row>
		<row book="58" chapter="10" verse="24" tag="">[24] Khatlekhat ki-itin a hoih nate i sep nadingin kihanthawn ciat ni.</row>
		<row book="58" chapter="13" verse="1" tag="">[1] Khrih sungah unau bangin na ki-itna uh na zomsuak un.</row>
		<row book="59" chapter="2" verse="5" tag="">[5] Sanggamte aw, hoihtakin na ngai un. Pasian a it mite tungah piak dingin a ciam vantung gam a ngah ding le upna thu-ah mihau a suak dingin Pasian in leitung mizawngte a teel hinapi-in,</row>
		<row book="59" chapter="2" verse="8" tag="">[8] Lai Siangtho sungah, “Nangmah na ki-it bangin na vengte na it in,” ci-in a genna Topa’ Thukham zui le-uhcin a hoih hi pah hi.</row>
		<row book="60" chapter="1" verse="8" tag="">[8] Amah mu ngei lo napi-in na it uh a, amah mu ngei lo napi-in a thu umin kama genzawh loh zah dongin nakpitakin na lungdam uh hi.</row>
		<row book="60" chapter="1" verse="22" tag="">[22] Tu-in lungdamna thuman na zuihna hangun note kisiansuah khinin, na thu uppih mite uh lungsim tak tawh itthei khinta na hih manun na lungsim khempeuh uh tawh limtakin na ki-it un.</row>
		<row book="60" chapter="3" verse="8" tag="">[8] A tawpna-ah kong gennop thu in: Lungsim le ngaihsutna kikhat nei-in unau ki-itna lungsim nei unla, migi-in kiniamkhiat un.</row>
		<row book="60" chapter="4" verse="8" tag="">[8] Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un.</row>
		<row book="61" chapter="1" verse="5-7" tag="">[5] Hih thu hangin na upna ban uhah gamtat hoihna na behlap unla, na gamtat hoihna uh thutheihna tawh na behlap un; [6] na thutheihna uh pumpi ki-ukzawhna tawh na behlap unla, na pumpi ki-ukzawhna uh thuakzawhna tawh na behlap un; na thuakzawhna uh Pasian’ deih bangin gamtatna tawh na behlap unla, [7] Pasian’ deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawh nadingun na hanciam un.</row>
		<row book="62" chapter="2" verse="15" tag="">[15] Hih leitung nate le Pasian tawh a kizom lo thute deihluatin nei kei un. Mi khatpeuh in hih leitung nate a deihluat leh amah in Pa Pasian it taktak thei lo hi.</row>
		<row book="62" chapter="3" verse="1" tag="">[1] Pa Pasian in eite bangzah takin hong itna thu thei un. Ama hong itna lian mahmah ahih manin eite pen Pasian’ tate hong kici a, hong kicih mah bang ihi takpi hi. Leitung mite in tuhun ciang dong Pasian thei lo uh ahih manin eite zong a hong thei lo uh ahi hi.</row>
		<row book="62" chapter="3" verse="11" tag="">[11] A kipat cil a kipanin na zak tawntung uh thu pen khatlekhat i ki-it nading thu ahi hi.</row>
		<row book="62" chapter="3" verse="16-18" tag="">[16] Itna i cih bangci theih ding ihi hiam cih leh: Khrih in eite a dingin a nuntakna hong pia hi. Ei zong i Khristian mipihte a dingin i nuntakna i piak ngam ding ahi hi. [17] Mi khat hau mahmah hen la, a Khristian mipih a cimawhte mu napi-in huhna bangmah pianuam hetkei leh, bang hangin amah in Pasian ka it hi, ci thei ding ahi hiam? [18] Ka it tate aw, i kampi bek tawh ki-it loin, lungsim takpi tawh ki-itin i gamtatna tawh kilangsak ni.</row>
		<row book="62" chapter="3" verse="23" tag="">[23] Ama hong thupiakna in: A Tapa Jesuh Khrih umin zui-in, Khrih’ hong sawl bangin eite khatlekhat i ki-it ding ahi hi.</row>
		<row book="62" chapter="4" verse="7-8" tag="">[7] Ka it lawmte aw, Pasian pen itna hong piankhiatna bulpi ahih manin eite khatlekhat ki-it ni. Itna a nei mi peuhmah, Pasian’ tate hi a, Pasian a thei uh hi. [8] Pasian pen ki-itna ahih manin itna a nei lo mite in Pasian thei lo uh hi.</row>
		<row book="62" chapter="4" verse="10-12" tag="">[10] Hih ka gen itna pen eite in Pasian i itna thu hi lo a, Pasian in eite hong itin, i mawhna a maitheih nadingin a Tapa a hong paisakna thu ahi hi. [11] Ka it lawmte aw, Pasian in tua zahta-in eite hong it ahihleh eite zong khatlekhat i ki-it ding a kilawm ahi hi. [12] Kuamah in Pasian mu ngei lo hi. Ahi zongin eite khatlekhat i ki-it leh eite tawh Pasian hong omkhawm a, ama itna eite lakah a cingtaakin a om ahi hi.</row>
		<row book="62" chapter="4" verse="16-21" tag="">[16] Tua hi a, Pasian in eite a hong itna thu, eite mahmah in thei-in i um hi. Pasian pen ki-itna hi a, itna a nei mite pen Pasian tawh omkhawm uh a, Pasian zong amaute tawh a omkhawm hi. [17] Thukhen Ni ciangin kisuanna nei hetloin i omtheih nadingin eite in a cingtaak itna a nei ihi hi. Khrih mah bangin hih leitung i nuntakna-ah nungta-in gamta ihih manin tua bang kisuanna a nei lo ding ihi hi. [18] Itna nei lehang launa om lo a, itna cingtaak nei peuh lehang launa beimangta hi. Bang hang hiam cih leh launa i cih pen gimthuak ding kihtakna hi a, gimthuak ding a laute pen itna cingtaak a nei lote ahi hi. [19] Pasian in eite hong it masa ahih manin eite in itna i nei thei hi. [20] Mi khatpeuh in, “Pasian ka it hi,” ci napi-in a Khristian mipihte a muhdah le a zuaupi a gen ahi hi. Bang hang hiam cih leh a muhtheih a Khristian mipih a it lo mi in a muhtheih loh Pasian it thei lo ding hi. [21] Khrih in eite tungah hong thupiakna in: Pasian a it mi in a Khristian mipihte zong it ding hi, cihna ahi hi.</row>
		<row book="63" chapter="1" verse="6" tag="">[6] Itna thu ka hong gen ciangin Pasian’ thupiakte zui ding cihna ahi hi. A kipat cil a kipan na zaksa uh ahi hih thupiakna pen na khan tawntungun zui-in itna na nei ta un.</row>
		<row book="66" chapter="2" verse="4" tag="">[4] Ahi zongin note ka hong mawhsakna khat om a, tua in: A masa lai-a kei na hong it bangun tu-in na hong it nawn kei uh hi.</row>
	</category>
	<category id="33">
		<row book="2" chapter="23" verse="11" tag="">[11] Ahih hangin a kum sagihna ciangin, nomau’ mi a zawngte in a nek theih nadingin leitang tawlngasakin, lokhulin na omsak ding uh a, gamlak ganhingte in mizawngte’ nek loh teng ne thei ding uh hi. Na leenggui lote uh le na oliv lote uh zong tua bangmahin na hih ding uh hi.</row>
		<row book="3" chapter="25" verse="10-15" tag="">[10] Note in a kum sawmngana siangthosakin, gam sunga a teng mi khempeuh tungah suahtakna thu na zasak ding uh hi. Note in nomau’ neihsa ciat ngahkikin, sila-in a kizuak mite nomau’ innkuanpihte ciat kiangah na ciahkik uh ciangin note a dingin jubilee hi ding hi. [11] Tua a kum sawmngana pen note a dingin jubilee hi ding hi. Tua kum sungin note in lo pawi loin, a li pote zong la loin, a kihah lo leengguite panin zong leenggah na khawm kei ding uh hi. [12] Bang hang hiam cih leh tua pen jubilee ahi hi. Tua pen note-a’ dingin siangtho ding a, note in lo panin a piang tawmte na ne ding uh hi. [13] “Hih jubilee kum sungin note khempeuh in nomau’ neihsa ciat na ngahkik ding uh hi. [14] Note in na vengte’ tungah na zuak uh ahi zongin na vengte’ kiang panin na lei uh ahi zongin note khatlekhat na kikhem kei ding uh hi. [15] Jubilee khit ciangin a jubilee kik dong a kum phazah tawh kituakin note in na vengte uh kiang panin lei-in, a an piang ding kum zah tawh kituakin amau in note tungah hong zuak ding uh hi.</row>
		<row book="3" chapter="25" verse="28" tag="">[28] Ahih hangin amah in ama a dingin ngahkik zawh nading lampi a neih kei leh, tua ama zuak leitang pen jubilee kum mateng a leipa’ khut sungah om ding hi. Jubilee kum ciangin tua leitang kipiakhia ding a, amah in a neihsa ngahkik ding hi.</row>
		<row book="3" chapter="25" verse="30-33" tag="">[30] Tua pen kum khat bit sungin a kitatkik kei leh, khuapikulh sunga om tua inn pen a leipa in khang tawntungin a neih dingin kibawlsak ding a, jubilee kum ciangin zong kipiakhia kik tuan nawn lo ding hi. [31] Ahih hangin a kimkotah kulh a nei lo khua neu-a innte pen gam sung lote tawh a kibangin kingaihsun ding hi. Tuate kitanhkik thei ding a, jubilee kum ciangin tuate kipiakhia ding hi. [32] Ahi zongin Levi mite’ khuapite, amau’ neihsa khuapite-a innte ahihleh, Levi mite in khatvei peuh ciangin tanh thei ding uh hi. [33] Levi mi khatpeuh in ama tatkik theih ding hinapi a tatkikzawh kei leh, amau’ neihsa khuapi sunga tua inn pen jubilee kum ciangin kipiakik ding hi. Bang hang hiam cih leh Levi mite’ khuapi sunga innte pen Israel mite’ lakah amau’ neihsa ahi hi.</row>
		<row book="3" chapter="25" verse="40" tag="">[40] Amah pen a kicial nasem le peemta bangin nang kiangah om ding hi. Amah in jubilee kum mateng nangma na hong sem ding a,</row>
		<row book="3" chapter="25" verse="50-55" tag="">[50] Midang tungah amahmah a kizuak a kipan jubilee kum dong amah a leipa tawh tuat ding a, ama suahtak nading sum pen a kum phazah tawh kituak hi ding hi. A topa tawh a omkhawm hun sungteng pen a kicial nasem khat thaman zahin seh ding hi. [51] Kum tampi in a sap lai leh, amah in tuate tawh a kituakin ama thaman ding a kipiakna sung panin ama kitatkhiat nadingin pia kik ding hi. [52] Ahih hangin jubilee kum ding kum tawmkhat bek in a sap leh amah in a topa tawh tuatna khat nei ding hi. Ama sepsak ding kum a omlai tawh kituakin ama kitatkhiat nadingin sum piakik ding hi. [53] Amah pen a topa tungah a kum kumin a kicial nasempa tawh kibang ding hi. A topa in note’ muhna-ah hih gawpgawpna tawh amah uk lo ding hi. [54] Hih bang danin amah a kitatkhiat kei leh, jubilee kum ciangin amah le amah tawh a om a tate kikhahkhia ding hi. [55] Bang hang hiam cih leh Israel mite pen kei a dingin nasemte ahi uh hi. Amaute pen Egypt gam panin keimah in ka paikhiatpih keima nasemte ahi uh hi; kei pen TOPA na Pasian uh ka hi hi.</row>
		<row book="3" chapter="27" verse="16-24" tag="">[16] “Mi khat in a luah ama leitang phelkhat TOPA’ tungah a ap leh, nangma sehna pen khaici vawh zah ding tawh kizui ding hi. Mangbuhham beem khat dim a pawina leitang pen ngun shekel sawmnga-in kiseh ding hi. [17] Amah in jubilee kum a kipanin a lo a ap leh, nangma sehna zahzah bit ding hi. [18] Ahih hangin jubilee kum khit ciangin amah in a lo a ap leh, siampipa in jubilee kumkik dong a omlai kumte tawh kizui-in a manzah sum seh ding a, nangma sehna zah panin kikhiam ding hi. [19] Lo a ap pa in a tatkik nop leh, a kisehna banah nga-ah khat sum tawh behlap ding a, tua lo ama a’ hisuak ding hi. [20] Ahih hangin amah in a lo a tanh nuam lo ahi a, amah in midang khat tungah a zuak ahi zongin ahihleh, tua pen amah in tanhkik thei nawn lo ding hi. [21] A lo pen, jubilee huna piak khiat ciangin, a ki-apsa lo mah bangin TOPA’ tungah a siangtho hi ding a, siampipa in tua lo tang ding hi. [22] “Amah in luahna tawh a neih ahi lo, a leisa lo pen TOPA’ tungah a ap leh, [23] siampipa in jubilee kum ciang dong ding tua man seh ding a, tua ni-in a mipa in a kiseh zah, TOPA’ tungah a siangtho-in pia ding hi. [24] Jubilee kum ciangin a lo pen a kileinapa, gamhluahna tawh tua leitang a nei mipa tungah tungkik ding hi.</row>
		<row book="4" chapter="36" verse="4" tag="">[4] Israel mite’ Jubilee hong tun ciangin amau a’ te pen a manawh minamte’ tungah kipia beh ding hi. Ka pa uh namte’ gamhluah panin amau a’ kikhenkhia ding hi,” a ci uh hi.</row>
		<row book="5" chapter="15" verse="12-15" tag="">[12] “Na sanggampa, Hebru pasal khat ahi a, Hebru numei khat ahi zongin nang tungah hong kizuak leh, amah in nangma na kum guk sung hong sem ding a, a kum sagihna ciangin nang kiang panin a suakta-in na paikhiasak ding hi. [13] Na kiang panin a suakta-in na paikhiatsak ciangin khuthawm guakin na paisak kei ding hi. [14] Na tuuhon lak, na ancilna le na leenggah sukna panin citna tawh tampi na pia ding a, TOPA na Pasian in nang thupha hong piak zahin amah na pia ding hi. [15] Egypt gamah sila na hihna uh le TOPA na Pasian un note hong suahtaksakna na phawk ding uh hi. Tua ahih manin hih thu tuni-in kong pia hi.</row>
		<row book="30" chapter="5" verse="25" tag="">[25] Israel mite aw, gamlakah kum sawmli na om sungun gan go-a biakna le keima tungah piakna bangmah nong bawl kei uh hi.</row>
	</category>
	<category id="34">
		<row book="1" chapter="3" verse="15" tag="">[15] Nang le numei kikal na suanlekhakte le ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi,” a ci hi.</row>
		<row book="1" chapter="6" verse="1-5" tag="">[1] Leitungah mite tam dingin hong kipanin, amau’ sung panin tanute hong suah ciangin, [2] vana om mite in leitung mite’ tanute hoihsa uh ahih manin a deih bangun amaute zi-in a la uh hi. [3] Tua ciangin TOPA in, “Mihingte sungah ka Kha om paisuak nawn lo ding hi. Bang hang hiam cih leh mihingte a mawh hi khinta a, kum za le kum sawmnih sung kisik nading hun kipia lai bek ding hi,” a ci hi. [4] Vana om mite in leitung mihing tanute luppihin, amaute in ta a neih hun laitak hitaleh tua khit hitaleh, amau’ suanlekhak Nefilim a kici mite leitungah om hi. Hih mite pen tang lai-a mi thahat, mi minthangte ahi uh hi. [5] Leitungah mihing a gitlohna a liatna le mihing lungsim ngaihsutna peuhmah a sia ahih ngitngetna thu TOPA in mu hi.</row>
		<row book="9" chapter="18" verse="17" tag="">[17] Tua ciangin Saul in David kiangah, “Hih lai-ah ka tanu uzaw Merab om hi. Nang tungah zi dingin kong pia ding hi. Kei a dingin hang peuh inla, TOPA’ gal do in,” a ci hi. Bang hang hiam cih leh Saul in, “Keima khut sungah amah si loin Filistia-te’ khut sungah si hen,” ci-in ngaihsun hi.</row>
		<row book="9" chapter="29" verse="6" tag="">[6] Tua ciangin Akhish in David samin ama kiangah, “ TOPA a nungta ahih mah bangin, nang na thuman a, hih vai-ah kei tawh hong kuankhia-in na ciah ding man ka sa hi. Bang hang hiam cih leh kei kiangah nong pai a kipan tuni dong nang tungah khialhna bangmah ka mu kei hi. Ahih hangin uliante in nang hong thukim lo uh hi.</row>
		<row book="10" chapter="11" verse="15" tag="">[15] A lai sungah, “Galsim a haksatna penah a madawkin Uriah koih inla, amah kivat tukin a sihtheih nadingin ama kiang panin nungkik un,” ci-in a gelh hi.</row>
		<row book="10" chapter="19" verse="5" tag="">[5] Tua ciangin kumpipa’ inn sungah Joab hong pai-in, “Tuni-in nangma nuntakna, na tanute le na tapate’ nuntakna, na zite le na zineute’ nuntakna a hong honkhia na nasemte khempeuh na maizumsak hi.</row>
		<row book="10" chapter="19" verse="26-27" tag="">[26] Amah in dawngin, “Ka topa! Aw Kumpipa, ka nasempa in kei hong khem hi; bang hang hiam cih leh na nasempa in ama kiangah, ‘Kei a tungah tuangin kumpipa ka zuih theih nadingin kei a dingin la khat tutphah vawh in,’ ka ci hi. Bang hang hiam cih leh na nasempa a khe bai hi. [27] Amah in ka to kumpipa kiangah na nasempa hong gensia hi. Ahih hangin ka to kumpipa pen Pasian’ vantungmi tawh kibang hi. Tua ahih ciangin hoih na sak bangin hong hih in.</row>
		<row book="12" chapter="1" verse="1" tag="">[1] Ahab a sih khit ciangin Moab gam in Israel lehdo hi.</row>
		<row book="19" chapter="41" verse="9" tag="">[9] Ka muan, ka lawm it pa, keima an a ne pa nangawn in a khetul tawh kei hong peek vial hi.</row>
		<row book="19" chapter="55" verse="12-14" tag="">[12] Kei hong phin galte hi lo hi. Hi leh ka thuakzo ding hi. Kiphatsakna tawh kei hong bawlte, langpang mi hi lo hi. Hi leh ama kiang panin ka bu thei ding hi. [13] Ahih hangin ka kikimpih, ka kikholhpih, ka lawm theih mahmah, nangmah na hi hi. [14] Kam khum tawh i kihoho ngei a, Pasian’ inn sungah i kikhawl khawm ngei hi.</row>
		<row book="19" chapter="69" verse="9" tag="">[9] Nangma inn ka deihluatna mei bangin ka sungah sa a, nangmah hong kote’ konate keima tung hong tu hi.</row>
		<row book="19" chapter="109" verse="4" tag="">[4] Amaute ka itna, amaute a dingin thu ka ngetsakna nangawn amaute in hong thukna-in kei hong mawhsak uh hi.</row>
		<row book="23" chapter="1" verse="1-3" tag="">[1] Judah gam kumpi ahi Uzziah, Jotham, Ahaz, le Hezekiah-te’ hun lai-in Amoz’ tapa Isaiah in Judah gam le Jerusalem khua tawh kisai a maangmuhnate: [2] Vantungte aw, na za un; leitung aw, na ngai in; bang hang hiam cih leh TOPA in thu hong gen khinzo a, “Ka pattahsa ka tate in kei hong lehdo uh hi. [3] Bawng in amah a nei pa thei a, la in zong a topa’ an piakna mun thei buang hi. Ahih hangin Israel in bangmah thei lo a, keima mite in thei thei lo uh hi,” a ci hi.</row>
		<row book="24" chapter="1" verse="18" tag="">[18] En in, hih gambup langah a ding ding, Judah kumpite, uliante, siampite le hih gammi khempeuh langah a pang dingin tuni-in nang, khuapi muanhuai khat bang ahi zongin, sikkhuampi khat bangin ahi zongin, sumngo kulhpi khat bangin ahi zongin ka hong bawl hi.</row>
		<row book="24" chapter="2" verse="13" tag="">[13] Bang hang hiam cih leh ka mite in mawhna nam nih a bawlzo uh hi. Nuntakna ciktui ahi keimah a hong taisanzo uh hi. Tuikhuk totawm uh a, a tuikhuk tawh uh keu-in, tui a vung thei kei hi.</row>
		<row book="24" chapter="3" verse="13" tag="">[13] Na mawhna na phawk ding bek kisam hi. TOPA na Pasian na langpanna, singliim nuai khempeuhah gamdang pasian-te tawh na khialh kawikawina le ka thu nong man lohnate pulak in, TOPA in kong ci hi.</row>
		<row book="24" chapter="5" verse="11-12" tag="">[11] Israel minamte le Judah minamte, TOPA in ka cihin-ah, kei’ tungah hong thuman nawn het lo uh hi. [12] “Amaute in TOPA hong nial uh a, ‘Amah in bangmah hihlo ding hi. Eite tungah siatna hong tung lo ding a, gal ahi zongin kial ahi zongin i thuak kei ding hi.</row>
		<row book="24" chapter="12" verse="6" tag="">[6] Bang hang hiam cih leh na sanggamte le na innkuanpihte nangawn in nang hong zuak uh a, nang a hong do ding mihonpi a kaikhawm uh hi. Kam khum tawh nang a hong zol uh hangin um kei in,” ci-in hong dawngkik hi.</row>
		<row book="33" chapter="7" verse="5-7" tag="">[5] Na vengte’ thu upin nei kei inla, na lawmte zong muanin nei kei in. Na ang a lum na zi kiang nangawnah thu na gen ding kidawm in. [6] Tuhun ciangin tapate in a pate haibawl a, tanute in a nute langpan’ uh a, mote in a teeknu uh langneih uh hi. Mi khat a dingin ama innkuanpihte mah a gal a suak mawk hi. [7] Ahi zongin ke’n ahihleh TOPA mah ka en ding a, kei hong suaktasak Pasian ka ngak ding hi. Ka Pasian in ka thu hong ngai ding hi.</row>
		<row book="40" chapter="2" verse="16" tag="">[16] Nisuahna lam panin a hong pai mipilte in amah a khem lamtak Herod in a theih ciangin a heh suak mahmah hi. Tua mipilte tung panin aksi a kilat hun a dotna tawh kizui-in, Bethlehem khua le a kiima om naungek kum nih ciang le a nuaisiah khempeuh a that dingin a galkapte a sawl hi.</row>
		<row book="40" chapter="24" verse="9-11" tag="">[9] “Tua ciangin note hong kibawlsia-in hong kithat ding a, keima hangin Gentail mi khempeuh in note hong mudah ding uh hi. [10] Tua hun ciangin mi tampi in a upna uh khahsuah ding a, khatlekhat kimudahin khatlekhat kilehhek ding uh hi. [11] Kamsang kineihkhem mi tampi hong piang ding a, mi tampi tak umkhialsak ding uh hi.</row>
		<row book="40" chapter="26" verse="14-16" tag="">[14] Tua ciangin sawm le nihte sung panin Iskariot’ tapa Judas a kici mipa siampi liante kiangah va pai a, [15] “Note’ khut sungah amah hong pia leng, note in kei bang tawh hong guai ding na hi uh hiam?” a cih ciangin ngun peek sawmthum a pia uh hi. [16] Tua hun a kipanin amah a lehhek theih nading hunhoih a zongpah hi.</row>
		<row book="40" chapter="26" verse="49" tag="">[49] Judas zong Jesuh kiangah hong paipahin, “Topa aw, thupha ngah ta in,” ci-in hopihin limnap mahmah hi.</row>
		<row book="40" chapter="26" verse="74" tag="">[74] Tua ciangin Peter kiciam a, “Hua mipa ka thei kei hi. Zuauthu ka gen taak leh Pasian in kei hong dawm kei ta hen!” a ci hi. Tua khitzawh phetin ak hong khuangta hi.</row>
		<row book="40" chapter="27" verse="3-4" tag="">[3] A lehhek pa Judas in Jesuh a si dingin thu a kikhenna a muh ciangin kisikkik ahih manin siampi liante le upate kiangah a ngun peek sawmthumte va paipih kik a, [4] “Mawhna a nei lo mipa a si dingin lehhek kha ka hih manin ka mawh hi,” a va ci hi. Ahi zongin amaute in, “Kote tawh bang kisai nawn ding ahi hiam? Nangma tavuan ahi hi,” a na cihsan uh hi.</row>
		<row book="41" chapter="14" verse="10-11" tag="">[10] Tua laitakin sawm le nihte sungpan Iskariot’ tapa Judas in amaute tungah Jesuh a piaktheih nadingin siampi liante kiangah a va pai hi. [11] Siampi liante in a thu a zak uh ciangin lungdam mahmah uh a, sum tawh kong guai ding uh hi, ci-in thu a ciam uh hi. Tua ahih manin Judas in Jesuh a lehhek theih nading a hunhoih a zong hi.</row>
		<row book="42" chapter="12" verse="52-53" tag="">[52] Tu a kipanin innkuan sungah mihing nga a phate, a langah thum, a langah nihin kikhenin kido ding uh hi. [53] A pa in a tapa do-in, a tapa in a pa do ding a, a nu in a tanu do-in, a tanu in a nu do ding a, a teeknu in a monu do-in, a monu in a teeknu do ding hi,” a ci hi.</row>
		<row book="42" chapter="22" verse="3-6" tag="">[3] Tua ciangin sawm le nihte sung panin Iskariot tapa Judas sungah Satan hong lut hi. [4] Tua ahih manin Judas va paikhia a, siampi liante le biakinncing palikmangte tawh va kiho uh a, amaute’ khut sungah Jesuh a piaktheihna dingzia a kikum uh hi. [5] Amaute na nuam mahmah uh a, sum tawh guaih dingin thuciam a na pia uh hi. [6] Judas zong thukim a, mihonte’ theih lohin amaute’ khut sungah Jesuh a piaktheih nading lampi zon ding a kipan pah hi.</row>
		<row book="42" chapter="22" verse="47-48" tag="">[47] Tua bangin thu a gen laitakin mihonpi khat hong pai a, sawm le nihte sung panin Judas a kici mipa hong makai-in Jesuh a nam dingin hong naih hi. [48] Ahi zongin Jesuh in ama kiangah, “Judas aw, napna tawh Mihing Tapa lehhek na hi hiam?” a na ci hi.</row>
		<row book="43" chapter="13" verse="21" tag="">[21] Jesuh in hih thuteng a genkhit ciangin lungkham mahmah ahih manin, “A mantakin ci lehang, note khat in kei nong lehhek ding uh hi,” ci-in a kilangin a genkhia hi.</row>
		<row book="43" chapter="18" verse="1-6" tag="">[1] Jesuh in tu-a bangin thu a nget khit ciangin a nungzuite tawh Kidron lui kantanin a pai hi. Tua lai-ah huan khat om a, tua huan sungah a nungzuite tawh a lut hi. [2] Jesuh le a nungzuite tua munah pai zelzel uh ahih manin Jesuh a lehhek Judas in zong tua mun a thei hi. [3] Tua ahih manin Judas zong, siampi liante le Farisi mite in a sawl galkap honkhat le biakinncing palik pawlkhat tawh hiam tawi-in lalcin leh meilah de-in tua huanah a hong pai uh hi. [4] Jesuh in zong ama tungah a piang ding thu khempeuh theikhin ahih manin hong paikhia-in amaute kiangah, “Kua zong na hi uh hiam?” ci-in a dong hi. [5] Amaute in, “Nazareth khuami Jesuh a zong ka hi uh hi,” a ci hi. Jesuh a lehhek Judas zong tua mihonte tawh hong dingkhawm hi. [6] Jesuh in, “Keimah ka hi hi,” a cih ciangin amaute nungkinin a puk uh hi.</row>
		<row book="46" chapter="11" verse="23-24" tag="">[23] Bang hang hiam cih leh note kiangah ka hong gen thu pen Topa kiang panin ka ngah thu hi a, tua thu in: Topa Jesuh a kilehhek ding nitakin anlum la-in, [24] Pasian tungah lungdam a kohkhit ciangin balnen a, “Hih pen note a dingin a hong kipia keima pumpi ahi hi. Kei na hong phawk nadingun na ne un,” ci hi.</row>
		<row book="49" chapter="2" verse="2" tag="">[2] Tuahun lai-in leitung gitloh gamtatnate na zui uh a, Pasian thu a um lo mite sungah tu laitakin na a sem, huihlak a ukte’ thu na mang uh hi.</row>
		<row book="58" chapter="12" verse="1-4" tag="">[1] Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh le eite a hong gakcip mawhna le khialhnate khempeuh paikhia-in, i mai-ah a om tai nading lampi a mong dongin lungsim kiptakin tai ni. [2] Eite hong makai-in i upna a hong cingtaaksak Jesuh mitsuanin nei ni. Mailamah a ngah ding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi. [3] Tua zahta-in mawhnei mite’ langbawlna a thuaknate ngaihsun unla, note lungkia loin khauhtakin om un. [4] Tu ciang dong mawhna tawh na kidona uhah sihna zah ciang dongin na dona uh om nai lo hi.</row>
		<row book="59" chapter="1" verse="16" tag="">[16] Sanggamte aw, mite’ khemsa-in om kei un.</row>
	</category>
	<category id="35">
		<row book="10" chapter="1" verse="16" tag="">[16] Tua ciangin David in ama kiangah, “Nangma mawhna nangma lu tungah tung ta hen; bang hang hiam cih leh nangma kampau in nang’ langkhatah teci pangin, ‘ TOPA’ sathau nilh pa ka that khin hi,’ na ci hi,” a ci hi.</row>
		<row book="19" chapter="15" verse="1-4" tag="">[1] TOPA aw, na biakinn sungah kua om ding ahi hiam? Na mual siangtho tungah kua teng ding ahi hiam? [2] Paubaang loin gamta-in, a manin na sem a, lungsim tak a gen mi, [3] mi gensia loin, a lawmte tungah siatna bawl lo a, a vengte a mawhsak lo mi, [4] migilote thusim lo a, ahi zongin TOPA a zahtakte a pahtawi mi, ama natna ding nangawnah a ciampel lo mi,</row>
		<row book="19" chapter="19" verse="14" tag="">[14] TOPA, ka belh suangpi le keimah hong tankhia pa aw, ka kammal le ka lungsim ngaihsutnate nangma muhna-ah a sanhuai suaksak ta in!</row>
		<row book="19" chapter="33" verse="6" tag="">[6] TOPA’ kampauna tawh vantung piang a, a kam pana husanna tawh vantung nate a piang hi.</row>
		<row book="19" chapter="34" verse="13-14" tag="">[13] Siatna ding panin na leii kem inla, zuau genna panin na muk kem in. [14] Siatna panin kihemkhia inla, a hoih bawl in. Kilemna ding hanciam inla, na phak mateng delh in.</row>
		<row book="19" chapter="37" verse="30" tag="">[30] Thuman mi’ kam in pilna gen a, a leii in thutang gen hi.</row>
		<row book="19" chapter="39" verse="1" tag="">[1] “Ka leii tawh ka khialhloh nadingin ka gamtatna ka kikem ding a, ka omna-ah migilote a omlaiteng ka kam ka kham ding hi,” ka ci hi.</row>
		<row book="19" chapter="141" verse="3" tag="">[3] TOPA aw, keima kam a cing ding khat koih inla, ka mukte’ kongkhak a vil ding khat koih in.</row>
		<row book="20" chapter="4" verse="24" tag="">[24] A man lo thu gen ngei kei inla, zuauthu le a kiza khial thei ding kammalte zang het kei in.</row>
		<row book="20" chapter="10" verse="8" tag="">[8] Mipilte in thuhilhna mang a, a hai paute in lungkhamna tuak hi.</row>
		<row book="20" chapter="10" verse="13" tag="">[13] Thungaihsun theite’ kam sungah pilna om a, mihaite’ nungzangah ciangduai kinga hi.</row>
		<row book="20" chapter="12" verse="18" tag="">[18] Ngaihsun lo-a kampauna in tem hiam bangin mi liamsak thei a, mipilte’ kampauna in tua bang liamna damsak thei hi.</row>
		<row book="20" chapter="12" verse="25" tag="">[25] Lunghihmawhna in lungkhamna piangsak a, kampau hoih in mi lungdamsak hi.</row>
		<row book="20" chapter="13" verse="16" tag="">[16] Thungaihsun theite pilna tawh gamta a, mihaite in a haina taangko hi.</row>
		<row book="20" chapter="15" verse="1" tag="">[1] Kam nemin dawnna in hehna damsak a, kam khauh in hehna piangsak hi.</row>
		<row book="20" chapter="15" verse="30" tag="">[30] Maitaina in lung nuamsak a, thuhoih zakna in lung damsak hi.</row>
		<row book="20" chapter="16" verse="28-29" tag="">[28] Mihoih lote in kitotna piangsak a, mi gensiate in lawmta ki-it kimlai kimudahsak hi. [29] A ngongtat mite in a lawmte zol a, lungkhamna sung tunpih hi.</row>
		<row book="20" chapter="17" verse="7" tag="">[7] Miliante in zuauthu gen ngei lo a, mihaite in na-a kimang kam pau ngei lo hi.</row>
		<row book="20" chapter="17" verse="27-28" tag="">[27] Thu a thei taktakte in gengen khol lo a, a paupau khol lote thumu taktak hizaw hi. [28] Mihaite pau loin om leh a pil mahin kingaihsun hi. Thungaihsun thei na hihna a kilat nadingin pau loin om khinkhian in.</row>
		<row book="20" chapter="18" verse="2" tag="">[2] Mihaite in thu a teltheih zawhna ding uh kin lo uh a, pil si, a kicih theih nading deihna bek tawh thu gen uh hi.</row>
		<row book="20" chapter="18" verse="4" tag="">[4] Mihingte’ kampau pen pilna kipatna suak thei a, tuipi bangin thuk-in luitui bangin a siang hi.</row>
		<row book="20" chapter="20" verse="19" tag="">[19] Mi a gensia kawikawite in thu im thei lo hi. Tua banga mi haipaute tawh kikhawl kei in.</row>
		<row book="20" chapter="21" verse="19" tag="">[19] A phun hat zi gilo tawh tenkhop sangin gam simthamah khat guak tangten’ hoihzaw hi.</row>
		<row book="20" chapter="21" verse="23" tag="">[23] Kampau a ki-ipzote lungkhamna tawh kipelh hi.</row>
		<row book="20" chapter="24" verse="7" tag="">[7] Pil kampauna pen mihaite’ theihzawh dingin thuk lua mahmah a, mihaite in mihon lakah thu gen ngam lo uh hi.</row>
		<row book="20" chapter="25" verse="11" tag="">[11] A kilawm hunin kammal khat paukhiatna pen ngun pek tunga kham pek khat a kisuang tawh kibang hi.</row>
		<row book="20" chapter="25" verse="25" tag="">[25] A dangtak mipa in tuivot lim a sak bangin gamlapi-a om lawmte’ kiang panin thuzak nuam kisa hi.</row>
		<row book="20" chapter="25" verse="27" tag="">[27] Khuaizu a tam lua nek ding a hoih loh bangin phat ding deihluatna a hoih lo ahi hi.</row>
		<row book="20" chapter="26" verse="9" tag="">[9] Mihaite in paunak thuhilhnate a paukhiat ciangin zukham pa in a khut a ling om a khei dingin a kipan tawh kibang lel hi.</row>
		<row book="20" chapter="29" verse="11" tag="">[11] Mihai pa a hehna bangin kam pau-in gamta gawp a, mipil pa ahihleh ki-ipin a hehna damsak hi.</row>
		<row book="20" chapter="31" verse="26" tag="">[26] Amah in a pilna tawh thu gen a, kam khum takin pau hiathiat hi.</row>
		<row book="21" chapter="5" verse="2-3" tag="">[2] Thu ngaihsun masa-in pau inla, Pasian’ tungah thu mawk ciampak kei in. Vantungah Pasian om a, leitungah nang om na hih manin na pau ding a kilawm zahval pau kei in. [3] Lunghimawh semsem lecin na mang sia semsem ding a, tam pau semsem lecin na haina kilang semsem ding hi.</row>
		<row book="21" chapter="7" verse="10" tag="">[10] “Bang hangin nidang lai-in hih sangin hoihzaw tham ahi hiam?” ci-in dong kei in. Tua bangte pil thudotna hi lo hi.</row>
		<row book="21" chapter="7" verse="21" tag="">[21] Mi’ gen khempeuh thudon kei in. Na nasempa’ hong samsiatna na zakha ding hi.</row>
		<row book="40" chapter="5" verse="37" tag="">[37] Na gen peuhmah ahi ahihleh, ‘Hi,’ ci inla, ahi lo ahihleh, ‘Hilo,’ cihna tawh kicingsak in. Tua bang hi loin kiciamna kam na zat ciangin Dawimangpa tawh kizomin thuman lo na hih lamtak hong kilang hi.</row>
		<row book="40" chapter="12" verse="37" tag="">[37] Bang hang hiam cih leh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngah nadingun nomau kampau mah hong kibulphuh ding hi,” a ci hi.</row>
		<row book="42" chapter="6" verse="26" tag="">[26] “Mi khempeuh in note hong pahtakbawl ciangin gimna a thuak ding na hi uh hi. Bang hang hiam cih leh a pu a pate un zong tua bangmahin kamsang zuaute a pahtakbawl uh hi.</row>
		<row book="43" chapter="5" verse="16-18" tag="">[16] Tua ahih manin Jesuh in Sabbath ni-in cina a damsakna hangin amaute in Jesuh bawlsiat ding a kipan uh hi. [17] Ahi zongin Jesuh in amaute kiangah, “Ka Pa in tuni dongin na sem tawntung ahih manin kei zong ka sep ding mah ahi hi,” a ci hi. [18] Hih bangin ama kampauna hangin amaute in Jesuh thatnuam semsem uh hi. Amah in Sabbath thukham a palsat bek hi loin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uh hi.</row>
		<row book="45" chapter="3" verse="13" tag="">[13] A kam uh tawh mi that uh a, a kam uh tawh zuauthu gen uh a, a kampaute uh gulgu tawh kibang hi.</row>
		<row book="45" chapter="16" verse="17-18" tag="">[17] Lawmte aw, note’ theihsa thute gensia langpangin, mite’ upna nawngkaisakin pawl a kikhensak mite kidawm un. Tua bang mite tawh kikhawl vet kei un. [18] Tua bang mite in i Topa Khrih’ na a sem hi loin, gilpi vai bek a sem uh ahi hi. Amaute in mite phatin kamkhum nono zang uh ahih manin mihoih pawlkhat a khemzo uh hi.</row>
		<row book="46" chapter="2" verse="1-2" tag="">[1] Sanggamte aw, Pasian’ thu hilhin note kiangah kong pai lai-in, mipilte’ zat kam thukpipi le pilna kamte ka zang kei hi. [2] Bang hang hiam cih leh note kiangah ka om laitakin singlamteh tungah Jesuh Khrih a sihna thu simloh thudang peuhmah ngaihsut loh dingin ka ngaihsutsa ahi hi.</row>
		<row book="46" chapter="4" verse="12" tag="">[12] Kote’ nektawm ding ka thatang mahmah uh tawh nakpitakin ka sem uh hi. Hong kisamsiat ciangin thupha ka lehpiak uh a, hong kibawlsiat ciangin ka gumthuak uh hi.</row>
		<row book="49" chapter="4" verse="29" tag="">[29] Na kiho uh ciangin kamguh zang kei unla, na pauna uh a za mite in phattuamna a ngahtheih nadingin na-in a kimang kam hoihte bek na pau un.</row>
		<row book="51" chapter="3" verse="8" tag="">[8] Ahi zongin tu-in hehna, thangpaihna, muhdahna, gensiatna, kam hoih lo pauna cihte nei nawn kei un.</row>
		<row book="51" chapter="3" verse="17" tag="">[17] Na kampauna, na gamtatnate khempeuh uhah, Topa Jesuh hangin Pa Pasian tungah lungdam kohna-in Jesuh min paulamin na hih ding uh hi.</row>
		<row book="51" chapter="4" verse="6" tag="">[6] Kam na pau uh ciangin mi’ zaknop, mi’ ngaihnop dingin na pau un. Tua hileh na kihopih uh mite khempeuh a dingin phattuamna a nei kam a pau na hi ding uh hi.</row>
		<row book="52" chapter="4" verse="11-12" tag="">[11] Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, le note’ nuntak nading na na sep nading uh hanciamin nei un. [12] Tua bangin gamta le-uhcin thu um lo mite in note hong zahtak ding uh a, mite’ neihsa na duhgawh kei ding uh hi.</row>
		<row book="52" chapter="5" verse="26" tag="">[26] Thu uppih mi khempeuh khatlekhat a siangtho ki-itna lungsim tawh kinamin na kihopih un.</row>
		<row book="54" chapter="4" verse="12" tag="">[12] Khangno lai na hihna thu hangin mite’ simmawh dingin na om kei inla, kampauna, gamtatna, itna, upna, le sianthona-ah thu um mite’ etteh dingin na om in.</row>
		<row book="55" chapter="2" verse="16" tag="">[16] Pasian tawh mite a kigamlasak semsem thei thu ginalo, a haihuai thu kikup thu kiselnate na pelh in.</row>
		<row book="55" chapter="3" verse="2-5" tag="">[2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin, [3] mi khual loin, hehpihna nei loin, mi gensia-in, ngongtatin, kihtakhuai-in, thuhoih deih loin, [4] ciampelin, thu khual loin, kiphasak gawpin, Pasian don loin pumpi nopsakna bek deihin, [5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in.</row>
		<row book="56" chapter="2" verse="7-8" tag="">[7] Nangma pumpi mahmah gamtat hoihna a kipan thu khempeuhah etteh hoih dingin na om in. Lungsim takpi tawh mite’ zahtaktheih dingin thu na hilh inla, [8] mite’ mawhmat theih loh ding kamhoihte na zang in. Tua hileh i langte in hong gensiat theih nading mu loin a mai uh zum lel ding hi.</row>
		<row book="58" chapter="11" verse="3" tag="">[3] Pasian’ kampauna tawh leitung le vantung piang a, tu-a i muhtheih nate a om nai lopi panin hong piang hi, ci-in i upna bek mah tawh a thei ihi hi.</row>
		<row book="59" chapter="1" verse="19" tag="">[19] Sanggamte aw, note in na theih ding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un.</row>
		<row book="59" chapter="1" verse="26" tag="">[26] Mi khatpeuh in Khristian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna ahi hi.</row>
		<row book="59" chapter="2" verse="12" tag="">[12] Tua ahih manin mi a khahkhia thei thukham tawh kizui-in thukhenna a thuak ding mi bangin kampau-in na gamta un.</row>
		<row book="59" chapter="3" verse="2" tag="">[2] Eite khempeuh a khialthei zelzelte vive ihi hi. Kampauna-ah a khial ngei lo mi a om leh a cingtaak mahmah hi a, a pumpi zong a ukzo mi ahi hi.</row>
		<row book="59" chapter="3" verse="5" tag="">[5] Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi.</row>
		<row book="59" chapter="4" verse="11-15" tag="">[11] Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen ahi hi. Thukham na gensiat uhleh Thukham a zui hi loin thu a khen na hi uh hi. [12] Thukham a pia pa le thu a khen pa pen Pasian bek hi a, amah bek in hong honkhiazo a, hong susiazo hi. Tua ahih manin bang hangin na mipihte uh gensia-in thu a khenthei dingin kingaihsun zenzen na hi uh hiam? [13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. [14] Zing ciangin na nuntakna uh bangci ding cih nangawn na thei kei uh hi. Meiilum tawlkhat sung kaii-in a mangthang pak tawh a kibang lel na hi uh hi. [15] Note in, “Topa in hong thukimpih nakleh nungta-in tua bang tua bang i sem ding hi,” na cih ding uh hi bek hi.</row>
		<row book="59" chapter="5" verse="9" tag="">[9] Sanggamte aw, Pasian in note tungah thu hong khenkhak loh nadingin khatlekhat na kiphunsan kei un. Thukhen ding pa hong nai mahmah ta a, hong tung dektak ta hi.</row>
		<row book="59" chapter="5" verse="12" tag="">[12] Hih thute khempeuh banah, sanggamte aw, thu khat peuhpeuh na gen uh ciangin kiciam se kei un. Vantung ahi a, na khat peuhpeuh tawh ahi zongin kiciam kei un. Pasian’ thukhenna na thuakkhak loh nadingun a hite, “Hi,” ci lel unla, a hilote, “Hilo,” na ci lel un.</row>
		<row book="60" chapter="2" verse="1" tag="">[1] Tua ahih manin gitlohna, zuauna, kineihkhemna, huaihamna, le kigensiatnate na omsak nawn kei un.</row>
		<row book="60" chapter="2" verse="15" tag="">[15] Bang hang hiam cih leh thu thei loin a mot paupau mihaite, na gamtat hoihna un a daihsak ding, Pasian’ deihna ahi hi.</row>
		<row book="60" chapter="3" verse="8-10" tag="">[8] A tawpna-ah kong gennop thu in: Lungsim le ngaihsutna kikhat nei-in unau ki-itna lungsim nei unla, migi-in kiniamkhiat un. [9] Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un. [10] Bang hang hiam cih leh Lai Siangtho in, “Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen.</row>
		<row book="62" chapter="1" verse="5-6" tag="">[5] Ama kiang panin za-in note tungah ka hong gen uh thu in: Pasian, khuavak hi a, khuamial tawh kizopna themkhat zong nei het lo hi. [6] Tua ahih manin Pasian tawh ka kipawl hi, ci napi-in khuamial tawh kisai gamtatnate i gamtat le i kampauna le i gamtatna tawh zuauthu a gen ihi hi.</row>
		<row book="62" chapter="3" verse="18" tag="">[18] Ka it tate aw, i kampi bek tawh ki-it loin, lungsim takpi tawh ki-itin i gamtatna tawh kilangsak ni.</row>
	</category>
	<category id="36">
		<row book="4" chapter="12" verse="6" tag="">[6] TOPA in, “Ka thu za un: Note’ lakah kamsang a om leh TOPA keimah in ama tungah maangmuhna tawh ka kilak a, amah tawh mang sungah ka kiho hi.</row>
		<row book="5" chapter="18" verse="15-22" tag="">[15] “ TOPA na Pasian un note lak ahi na sanggamte uh lak panin note a dingin kei tawh a kibang kamsang khat hong khangsak ding hi. Note in ama thu na ngai ding uh hi. [16] “Note in, ‘Si kha ding ka hih manun TOPA kote’ Pasian’ aw hong zasakkik kei in. Hih a lian mei zong hong musak nawn kei in,’ ci-in na kikhop ni-un Horeb-ah TOPA na Pasian uh tung pan na deih bang uh hi ding hi. [17] TOPA in kei kiangah, ‘Amaute’ hong ngetna thuman taktak hi. [18] Amau sanggamte lak panin nang tawh a kibang kamsang khat amaute a dingin ka khangsak ding hi. Ama gen dingte ka hilh ding a, amah ka thupiak khempeuh amaute tungah a gen ding hi. [19] Amah in keima min tawh a gen ka thute a don lo mi peuhmahte kei mahmah in ka thuk ding hi. [20] Ahih hangin keimah in thugen dingin thu pia lo napi-in keima min tawh thu a gen ngam kamsangpa hitaleh pasian dangte’ min tawh thu a gen pa hitaleh, tua bang mite si ding hi,’ hong ci hi. [21] “Na lungsim sung uhah, ‘ TOPA’ gen ahi lo thu bangci theih ding ihi hiam?’ na cih uhleh, [22] kamsang khat in TOPA’ min tawh thu genin, tua thu pen hong tung lo ahi a, a man lo ahi zongin hong hih leh, tua thu pen TOPA’ gen loh thu ahi hi. Kamsangpa in ama utthu a gen hi a, amah na kihtak ding uh kul lo hi.</row>
		<row book="7" chapter="4" verse="4" tag="">[4] Tua hun lai-in Lappidoth’ zi kamsang numei Deborah in Israel-te thu khen hi.</row>
		<row book="9" chapter="7" verse="15" tag="">[15] Samuel in a nuntak sung tawntung Israel-te thu khen hi.</row>
		<row book="9" chapter="8" verse="6-7" tag="">[6] Ahih hangin amaute in, “Kote hong uk dingin kumpi khat hong pia in,” a cih uh ciangin hih thu in Samuel lungkim losak hi. Samuel in TOPA’ kiangah thu ngen hi. [7] Tua ciangin TOPA in Samuel kiangah, “Amaute in nang kiangah hong gen thu khempeuh ngai in; bang hang hiam cih leh amaute in nang hong nial hi lo a, amaute tungah kumpi hihna panin kei hong nial ahi uh hi.</row>
		<row book="9" chapter="8" verse="21-22" tag="">[21] Samuel in mite’ thugen khempeuh a zak khit ciangin TOPA’ kiangah tua thute a genkik hi. [22] Tua ciangin TOPA in Samuel kiangah, “Amaute’ thu ngai inla, amaute-a’ dingin kumpi khat koih in,” a ci hi. Tua ciangin Samuel in Israel mite kiangah, “Mi khempeuh na khuapi ciat uhah ciah un,” a ci hi.</row>
		<row book="10" chapter="12" verse="13-14" tag="">[13] David in hih thu a zak ciangin Nathan kiangah, “ TOPA’ tungah ka khial khin hi,” a ci hi. Tua ciangin Nathan in David kiangah, “ TOPA in zong na khialhna hong maisak khinzo hi; nang na si kei ding hi. [14] Ahi zongin, hih bangin gamtatna tawh TOPA thusim peuhmah lo na hih manin nang’ sung panin a hong piang naungek si ding hi,” a ci hi.</row>
		<row book="10" chapter="24" verse="11-12" tag="">[11] Zingsangin David a thawh ciangin David’ thumu pa ahi kamsang Gad tungah TOPA’ thu hong tung a, [12] “Pai inla, David kiangah hih bangin gen in. ‘ TOPA in hih bangin ci hi: Nangma tungah thu thum kong pia hi; nang tungah kong hih theih nadingin tuate khat teel in,’ ci hi,” a ci hi.</row>
		<row book="11" chapter="11" verse="29-31" tag="">[29] Tua hun sungin Jerusalem panin Jeroboam a paikhiat ciangin Shiloh khuami kamsang Ahijah in lampi-ah amah na dawn hi. Ahijah in puan thak khat na silhtawm a, amau nih tegel bek gamlakah om uh hi. [30] Tua ciangin Ahijah in ama tungah a silh a puan thak lenin seh sawm le nih suahin a balkek hi. [31] Tua ciangin amah in Jeroboam kiangah, “Nang a dingin bek sawm la in; bang hang hiam cih leh Israel Pasian, TOPA in hih bangin ci hi, ‘En in, Solomon’ khut panin kumpi gam a balkhia ding ka hi a, nangma tungah minam sawm kong pia ding hi.</row>
		<row book="11" chapter="16" verse="7" tag="">[7] Tua tham loin Jeroboam innkuan bangin ama nasepna tawh hehsakin TOPA’ muhna-ah a sia a gamtatna khempeuh hang le amah in Jeroboam le a innkuan a suksiatna hangin Hanani’ tapa kamsang Jehu’ tungtawnin Baasha le a innkuan langpangin TOPA’ thu hong tung hi.</row>
		<row book="11" chapter="17" verse="22-24" tag="">[22] Tua ciangin TOPA in Elijah’ aw ngai hi; naupang hong nak kikin a hingkik hi. [23] Tua ciangin Elijah in naupang la-in innkhumzang panin inn sungah paipihsuk a, a nu kiangah a pia hi. Tua ciangin Elijah in, “En in, na tapa nungta hi,” a ci hi. [24] Numei in Elijah kiangah, “Nang, Pasian’ mi na hihna le TOPA in nang tungtawnin thu a gen takpi ahihna tu-in ka thei hi,” a ci hi.</row>
		<row book="11" chapter="20" verse="13" tag="">[13] Tua ciangin Israel kumpi Ahab kiang nai-ah kamsang khat hong pai-in, “ TOPA in hih bangin ci hi: Hih mihon tampi khempeuh na mu hiam? En in, tuni-in nangma khut sungah kong pia ding hi. Tua ciangin keimah, TOPA ka hihna na thei ding hi, ci hi,” a ci hi.</row>
		<row book="12" chapter="2" verse="11" tag="">[11] Tua ciangin amaute a pai kawmkawm a kiho laitakun, mei leeng khat le mei sakolte in amaute nih a khen hi. Tua ciangin vantungah Elijah pingpei-in paito hi.</row>
		<row book="12" chapter="4" verse="3-6" tag="">[3] Tua ciangin amah in, “A pua-ah paikhia inla, beel hawm a tawm lua lo, na vengte khempeuh’ beel va kawm in. [4] Tua ciangin sungtumin, nang le na tapate kong kikhaknelh unla, hih beelte khempeuh sungah sung in. Beel khat a dim simin tuamkoih pahpah in,” a ci hi. [5] Tua ahih ciangin ama kiang panin tua numei paikhia-in amah le a tapate kong kikhaknelh uh hi. Amah in a sun’ laitakin a tapate in ama kiangah a beelte paipih uh hi. [6] Beelte a dim ciangin amah in a tapa khat kiangah, “Beel dang khat hong paipih in,” a ci hi. Tua ciangin a tapa in, “Beel adang om nawn lo hi,” a ci hi. Tua ciangin sathau a luan a khawl hi.</row>
		<row book="12" chapter="4" verse="38" tag="">[38] Tua gam sungah kialpi a tun laitakin Gilgal-ah Elisha hong paikik hi. Kamsangte ama mai-ah tu-in thu a ngaih laitakin amah in a nasemte kiangah, “Beelpi suang unla kamsangte a’ ding meh huan un,” a ci hi.</row>
		<row book="12" chapter="5" verse="3" tag="">[3] Amah in a tonu kiangah, “Samaria-ah a om kamsangpa tawh ka topa kimu thei leh! Amah in a phakna damsak ding hi,” a ci hi.</row>
		<row book="12" chapter="6" verse="5-6" tag="">[5] Ahih hangin khat in singluang a tan laitakin a heitang leengin tui sungah kia hi. Amah kiko-in, “Ala, ka topa! A kikawm hi ve’n,” a ci hi. [6] Tua ciangin Pasian’ mipa in, “Koi lai-ah kia ahi hiam?” a ci hi. Amah in a kiatna mun ama kiangah a lah ciangin amah in ciangkang khat khiakin tua munah lawn a, a heitang laamtosak hi.</row>
		<row book="12" chapter="17" verse="13" tag="">[13] Ahi zongin TOPA in kamsangte khempeuh le thumute khempeuh tungtawnin Israel le Judah mite hilhkhol a, “Na pu na pate uh ka thupiak thukhamte khempeuh, le kamsangte ahi ka nasemte’ tungtawnin note kiangah thu kong puak bangin na gamtat siate panun kihei-in ka thupiaknate le ka thukhamte zui un,” a ci hi.</row>
		<row book="12" chapter="20" verse="1" tag="">[1] Tua hun laitakin Hezekiah cina-in si dektak hi. Tua ciangin Amoz’ tapa kamsang Isaiah hong pai-in ama kiangah, “ TOPA in hih bangin ci hi: ‘Na innkuan vai ding hawm in; bang hang hiam cih leh nang na si ding hi; na damkikzo kei ding hi,’ ci hi,” a ci hi.</row>
		<row book="14" chapter="20" verse="20" tag="">[20] Tua ciangin zingsangin amaute tho baihin Tekoa gamlakah a paikhia uh hi. Amaute a paikhiat laitakin Jehoshafat dingin, “Judah gam le Jerusalem-a a tengte aw, ka thugen za un! TOPA na Pasian uh um un; tua hileh note na kip ding uh hi. Ama kamsangte um un; tua hileh na maavang ding uh hi,” a ci hi.</row>
		<row book="14" chapter="24" verse="19" tag="">[19] Ahi zongin TOPA’ lamah amaute a paipih kik dingin amah in amaute lakah kamsangte a puak hi. Hihte in amau’ langkhatah teci pang a, ahih hangin amaute in don lo uh hi.</row>
		<row book="14" chapter="34" verse="22" tag="">[22] Tua ahih ciangin Hilkiah le kumpipa in a sawl mite, Hasrah, a tapa Tokhath, a tapa Shallum, biakinn puante a kem pa’ zi ahi kamsangnu Huldah kiangah pai-in (tu-in tua nu Jerusalem sung a Veng Nihna-ah teng hi) tua thu tawh kisai ama kiangah va gen uh hi.</row>
		<row book="23" chapter="38" verse="1" tag="">[1] Tua hun laitakin Hezekiah a ci na-in si dektak hi. Amoz’ tapa, kamsang Isaiah ama kiangah hong pai-in, “ TOPA in hih bangin ci hi: Na innsung thu ding vaihawm in; bang hang hiam cih leh nang na damkikzo kei ding a, na si ding hi, hong ci hi,” ci-in a gen hi.</row>
		<row book="23" chapter="53" verse="4" tag="">[4] “Amah in eite’ natna teng thuakin, eite’ gimna teng pua khin taktak hi. Ahi zongin eite in amah pen ama mawhna hangin Pasian in a gimsak, gimna a thuak bangin i ngaihsun hi.</row>
		<row book="24" chapter="1" verse="5" tag="">[5] “Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi,” hong ci hi.</row>
		<row book="24" chapter="3" verse="12-13" tag="">[12] Pai inla leilu lam Israel gamah hih bangin va taangko in: ‘Hong kilehkik in, a zulhzau Israel aw, TOPA in kong ci hi. Hehna tawh nang kong en kei ding hi; bang hang hiam cih leh a hehpih thei pa ka hi hi, TOPA in kong ci hi. Ka heh tawntung kei ding hi. [13] Na mawhna na phawk ding bek kisam hi. TOPA na Pasian na langpanna, singliim nuai khempeuhah gamdang pasian-te tawh na khialh kawikawina le ka thu nong man lohnate pulak in, TOPA in kong ci hi.</row>
		<row book="24" chapter="5" verse="14-17" tag="">[14] Tua ahih manin TOPA, Vanglian Pasian in hong hopih a, “Amaute, tu-a bangin kampau uh ahih manin na kam sungah mei bangin ka kuansak ka thute in sing tawh kibang hih minamte kangtum gawp ding hi. [15] “En un, Israel minamte aw, TOPA in kong cihin-ah, gamlapi panin note a hong sim dingin gam khat kong kuansak ding hi. Tua gam pen tanglai pekin a om khinsa, a hat mahmah, amaute’ pau na theih loh uh gam khat ahi hi. [16] Thal tawh a kap uh teh kaplum lianlian uh a, a vekpi-un galhang kim uh hi. [17] Amaute in lo-a na ante uh le na an huante uh hong gaihsak ding uh a, na tapate uh le na tanute uh hong thahsak ding uh hi. Na tuuhon, na bawnghonte uh hong gaihsak ding uh a, na leenggah, na theigahte uh hong nek mangsak ding uh hi. Na muan mahmah uh kulhpi tawh a ki-um na khuapite uh namsau tawh hong suksiatsak ding uh hi.</row>
		<row book="24" chapter="5" verse="30-31" tag="">[30] A dipkuathuai, a patauhhuai thu khat gam sungah a piang khinzo hi. [31] Kamsangte in thuman gen lo uh a, siampite in zong amau’ ut bangun a uk uh hi. Ka mite in phamawh sa lo sawnsawn uh hi. A tawpna hun hong tun ciangin bang cih ding uh ahi hiam, TOPA in ci hi, ci-in gen in,” hong ci hi.</row>
		<row book="24" chapter="23" verse="14" tag="">[14] Ahih hangin Jerusalem khuasunga om kamsangte’ sungah a mulkimhuaizaw na khat ke’n ka mu hi. Angkawmin zuauthu gen uh a, mite a gitlohna uh pan a kikhel loh nadingin mi hoih lote a hanthawn zawlai uh hi. A vekpi-un kei’ muhna-ah Sodom khuamite tawh kibang khin ka sa a, Gomorrah khuamite tawh zong kilamdang lo uh hi.</row>
		<row book="24" chapter="23" verse="16" tag="">[16] Vanglian TOPA in, “Note kiangah thu hong hilh a, a hong lamen khialsak kamsangte’ thugennate na ngai kei un. Amaute in a lungsim uhah a geeltawm uh thu hong gen uh hi a, keima kiang pana hong pai thu ahi kei hi.</row>
		<row book="24" chapter="23" verse="26" tag="">[26] Zuauthu tawh thu hilh a, a phuahtawm uh thu a hilh kamsangte’ lungsim sungah zuauthu bang tanvei tenglai ding ahi hiam?</row>
		<row book="24" chapter="28" verse="9" tag="">[9] Ahi zongin, nopna hong tung ding hi, ci-in a gen kamsangpa pen TOPA’ hong sawl kamsangpa hi taktak hiam, cih kamsangpa’ gen bang hong tun ciangin a kithei pan ding ahi hi,” ka ci hi.</row>
		<row book="24" chapter="29" verse="1" tag="">[1] Jerusalem khua panin Nebukhadnezzar in Babylon khua-ah salin a paikhiatpih uliante, siampite, kamsangte, le mi khempeuhte’ tungah lai khat ka khak hi.</row>
		<row book="24" chapter="35" verse="15" tag="">[15] Ka nasem ahi kamsangte khempeuh note kiangah hong sawl tawntungin, ‘Tu-in note khempeuh na hoih lohna uh panin kihei unla, na gamtat hoih lote uh kipuahpha un. Pasian dangte nung delh loin a na na sep kei nak-uhleh note le na pu na pate uh kiangah ka piak gam sungah na teng ding uh hi,’ ci-in note tungah hong gen uh hi. Ahih hangin note in na bil uh nong ngat kei uh a, ka thu nong ngai kei uh hi.</row>
		<row book="24" chapter="44" verse="4" tag="">[4] Ahih hangin note kiangah ka nasem kamsangte khempeuh kong sawl a, ‘Ka muhdah hih a kihhuai na na gamta nawn kei un,’ ci-in kong gensak tawntung hi.</row>
		<row book="25" chapter="2" verse="14" tag="">[14] Na kamsangte un zuauthu longal thudang gen ding nei lo uh a, a thuhilhna uh khemna thu bek ahih manin, a khial na hihlam uh a hong hilhtel kei uh hi. Amaute in lam hong lakkhial uh a, kisikkik theih nading hun a hong pia kei uh hi.</row>
		<row book="26" chapter="7" verse="26" tag="">[26] Lungkhamna khat khit khat a banbanin na tuak ding uh a, thusia bekbek na zaza ding uh hi. Kamsangte kiangah thu na dong ding uh hi. Siampite in mite tungah hong hilh ding thu thei lo ding uh a, upate in hong gen ding mel thei lo ding uh hi.</row>
		<row book="26" chapter="13" verse="3" tag="">[3] Topa PASIAN’ thugen hih bang ahi hi: Hih kamsang haite in gimna thuak ding uh hi. Amaute in amau’ lungsim bangin thu gentawmin, maangmu kineih uh hi.</row>
		<row book="26" chapter="13" verse="6-10" tag="">[6] Amaute’ maangmuhnate zuaupi hi a, a thugen kholhnate uh zong zuauthu ahi hi. Keimah in amaute sawl lo napi-in amaute in, ‘ TOPA in hih bangin ci hi,’ ci khem uh hi. Tua bang hinapi-in amaute’ thugente ka tunsak ding a lamen lai uh hi. [7] Tua ahih manin amaute kiangah ka gen thu in: ‘Na maangmuhnate uh zuaupi hi a, na thugen kholhnate uh zuauthu ahi hi. Note kiangah keimah in thu hong gen lo napi-in keima gen bangin na gen uh hi,’ ka ci hi,” a hong ci hi. [8] Tua ahih ciangin Topa PASIAN in amaute kiangah, “Na thugente uh zuaupi hi a, na maangmuhnate uh zuaupi ahi hi. Tua ahih manin note kong langpan’ hi. [9] Zuauthu tawh maangmu kineihin, mite a khialh theih nadingin zuauthu a genkhol no kamsangte gim a hong pia ding ka hita hi. Ka mite a kikhop uh ciangin tuate lakah na kihel kei ding uh a, Israel mite’ min a kigelhna lakah note’ min kigelh lo ding hi. Na gam uhah na ciahkik ngei nawn kei ding uh hi. Tua ciangin Topa PASIAN ka hihna thu na hong thei ding uh hi. [10] Bang hang hiam cih leh thu hoih lo napi-in hoih hi, ci khemin ka mite na makaih khial uh hi. Ka mite in kulh dingin suang a cian uh ciangin no kamsangte in a tungtham buan tawh na zut uh hi.</row>
		<row book="26" chapter="17" verse="16-21" tag="">[16] “Kei pen a nungta Topa PASIAN ka hih mah bangin, kumpi tokhom tungah a tusak, Babylon kumpipa tawh a thuciamna palsat ahih manin Babylon gamah hih kumpipa si ding hi. [17] Babylon mite in mi tampi a thah theih nadingun kan bawlin dum a tawh uh ciangin a thahat Faro’ galkap honpite nangawn in amah huh zo lo ding uh hi. [18] Amah in a kiciamna le a thuciamna palsatin hih bangin gamta khin ahih manin, amah suakta ngei lo ding hi. [19] “Tua ahih ciangin kei pen a nungta Topa PASIAN ka hih mah bangin a zuih dingin keima min tawh a kiciam thukimna palsat ahih manin gim ka pia ding hi. [20] Amah a awk theih nadingin ngenthang ka zak ding a, amah ka awksak ding hi. Kei tungah amah hong thutak lo ahih manin Babylon-ah paipihin tua lai-ah gim ka pia ding hi. [21] A galkap muanhuai pente, gal sungah si ding a, a suakta sunte zong mun citengah kithehthang ding hi. Tua ciangin TOPA ahi keimah in thu a gen ka hihlam na phawk ding hi,” a hong ci hi.</row>
		<row book="26" chapter="25" verse="2" tag="">[2] “Mihing ahi Ezekiel aw, Ammon mite’ lam nga inla, amaute mawhsakna thu gen in.</row>
		<row book="26" chapter="25" verse="8-11" tag="">[8] Topa PASIAN in kei kiangah thu hong gen a, “Moab mite in a thugenna uhah, Judah gammite pen minam dangte bangmah hi lel uh hi, ci se uh hi. [9] Tua ahih manin Moab gam hutna-in a kiphut a kiima om khuapite le a khuapi minthang pente ahi Bethjeshimoth, Baalmeon, le Kiriathaim khuapite, midangte ka simsak ding hi. [10] Ammon mite a zawhgawp mah bangin, Moab mite zong, nisuahna lam mite ka zogawpsak ding a, Moab mite pen minamin dingzo nawn lo ding uh hi. [11] Tua bangin Moab mite gim ka pia ding a, tua ciangin TOPA ka hihna thu hong thei ding uh hi,” a hong ci hi.</row>
		<row book="26" chapter="29" verse="2" tag="">[2] “Mihing ahi Ezekiel aw, Egypt kumpipa Faro’ lam nga inla, amah le Egypt gam khempeuh gim a kipiakna ding thu genkhol in.</row>
		<row book="26" chapter="38" verse="17" tag="">[17] Ni khat ni ciangin Israel mite a sim dingin mi khat ka sawl ding hi, ci-in keima nasem Israel kamsangte tungtawnin, sawtpek lai-in ka gengen niloh mipa pen nang na hi hi. Hih thu Topa PASIAN in gen khinzo hi.</row>
		<row book="27" chapter="9" verse="2" tag="">[2] Amah kumpi a suah a kum masa kumin keimah Daniel in, TOPA in kamsang Jeremiah tungah Jerusalem kum sawmsagih sung kisia ding hi, ci-in a genna thu ngaihsunin biakna laibute ka sim hi.</row>
		<row book="28" chapter="12" verse="10" tag="">[10] Kamsangte tungah thu ka gen hi. Maangmuhna a banbanin pia-in, kamsangte tungah thugentehna tawh thu a gen pa zong keimah ka hi hi.</row>
		<row book="30" chapter="1" verse="3" tag="">[3] TOPA in hih bangin ci hi: Damaskas khuamite thumvei a khialh khit, a liveina hangin pel loin amaute gim ka pia ding hi. Bang hang hiam cih leh amaute in an gawina suang tawh gawizan bangin, Gilead gammite gawigawp uh hi.</row>
		<row book="30" chapter="1" verse="9" tag="">[9] TOPA in hih bangin ci hi: Taia khuamite thumvei a khialh khit, a liveina hangin pel loin amaute gim ka pia ding hi. Bang hang hiam cih leh amaute in minambup khat Edom mite tungah ap uh a, lawmta dinga a thuciamna uh zui lo uh hi.</row>
		<row book="30" chapter="2" verse="1" tag="">[1] TOPA in hih bangin ci hi: Moab mite thumvei a khialh khit, a liveina hangin pel loin amaute gim ka pia ding hi. Bang hang hiam cih leh leiseek cianna-ah a kizang leikang a zat dingin Edom kumpipa’ guhte a hal uh hi.</row>
		<row book="30" chapter="3" verse="7" tag="">[7] Topa PASIAN in ama nasem kamsangte tungah ama geelna theisak masa lopi-in bangmah hih het lo hi.</row>
		<row book="30" chapter="7" verse="14-15" tag="">[14] Amos in Amaziah dawng a, “Kei pen kamsang ka hi kei a, kamsangte’ ta zong ka hi beek kei hi. Kei pen tuucing ka hi a, theithek huan puah tawh a thuahkhawm ka hi hi. [15] Ka tuucinna panin TOPA in kei hong samkhia a, ama mi Israel-te tungah thugen dingin a hong sawl hi.</row>
		<row book="32" chapter="3" verse="4" tag="">[4] Jonah zong khuasung lam manawhin kipan a, ni khat sung lam a pai khit ciangin, “Ni sawmli khit ciangin hih Nineveh khuapi kisusia ding hi,” ci-in a kiko hi.</row>
		<row book="38" chapter="1" verse="3-6" tag="">[3] Ahi zongin tu-in kei kiangah hong ciahkik le-uhcin, kei zong note kiangah kong paikik ding hi. [4] Na pu na pate uh bang nawn kei un. Nidanga kamsangte in amaute kiangah ka thu gen uh a, gamtatsia gamta loin, a mawh nawn loh nading hilh uh hi. Ahi zongin amaute in ka thu ngainuam loin, ka thu hong mang lo uh hi. [5] Tu-in na pu na pate uh koi-ah om ahi hiam? Tua kamsangte nungtalai sa na hi uh hiam? [6] Ahi zongin ka nasem ahi kamsangte’ tungtawnin ka hilhkholhna le ka thupiaknate in note dongin hong sukhalo ding sa na hi uh hiam, ka ci hi. Tua ahih ciangin a tawpna-ah amaute kisik uh a, hih dinga ka lungsimah ka geelsa bangin amau’ gamtatna tawh kizui-in gim a pia ka hihna thu a phawk uh hi,’ ci in,” a ci hi.</row>
		<row book="40" chapter="2" verse="15" tag="">[15] Herod a sih hun ciang dong tua gamah a va om uh hi. Kamsangpa tungtawnin Topa in, “Egypt gam panin ka Tapa ka samkhia hi,” ci-in a genna thu a tun nadingin hih bangin a piang ahi hi.</row>
		<row book="40" chapter="2" verse="17-18" tag="">[17] Hih bangin thu hong pian’ ciangin kamsangpa Jeremiah in, [18] “Nakpi taka kahna awging Ramah gam sungah kiza hi. Rachel in a tate kah a, a tate khempeuh si khin ahih manin a kah a tawp nadingin kikhem zo lo hi,” ci-in a genna thu a tun nading ahi hi.</row>
		<row book="40" chapter="5" verse="11" tag="">[11] “Midangte in keima hangin a man lopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uh hi.</row>
		<row book="40" chapter="7" verse="15-20" tag="">[15] “Kamsang taktak a hilote na muh uh ciangin limtakin kikem un. Amaute in a tungthamah tuu lim hong pua-in, ahi zongin a sungtawng taktak uh ngia hangsan bang ahi uh hi. [16] Amaute’ gamtatna tawh amau’ pianzia na thei ding uh hi. Lingvom kung panin leenggah kilo ngei a, sialtalling kung panin theigah kilo ngei ahi hiam? [17] Tua ahih manin singkung cidamte in gah limci gah a, singkung ginalote in gah ginalo gah uh hi. [18] Singkung cidamte in gah ginalo gah ngei lo a, singkung ginalote in gah limci gah ngei lo hi. [19] Gah limci a gah lo singkungte kiphukin meikhuk sungah kikhul hi. [20] Tua ahih manin amau’ gamtatna tawh amau’ pianzia na thei ding uh hi.</row>
		<row book="40" chapter="8" verse="17" tag="">[17] Kamsang Isaiah in, “Amah in eite’ natna teng thuakin, eite’ gimna teng puakhia hi,” ci-in a genna thu a tun nadingin hih bang a piang ahi hi.</row>
		<row book="40" chapter="24" verse="11" tag="">[11] Kamsang kineihkhem mi tampi hong piang ding a, mi tampi tak umkhialsak ding uh hi.</row>
		<row book="40" chapter="24" verse="24-25" tag="">[24] Bang hang hiam cih leh Khrih a kineihkhemte le kamsang a kineihkhemte hong piang ding a, ahih zawh leh a teelsa mite nangawn a khem nadingun lim le nalamdang lianpipi hong bawl ding uh hi. [25] A hun ma-in hong genkholkhin ka hih manin limtakin kidawm un.</row>
		<row book="41" chapter="13" verse="22-23" tag="">[22] Bang hang hiam cih leh Khrih kineihkhemte le kamsang kineihkhemte hong piang ding a, ahih zawhleh, a teelsa mite nangawn a khem nadingun lim le na lamdangte hong bawl ding uh hi. [23] Tua ahih manin kidawm un! A hun ma-in kong genkhin hi.</row>
		<row book="42" chapter="1" verse="17" tag="">[17] Amah pen kamsang Elijah mah bangin thahatna le vangliatna tawh Pasian mai-ah hong mapai ding hi. Pate le tate kilemsakkikin, mihoihte’ lungsim bang a neih nadingun thumang lo mite’ lungsim heisak ding a, Topa a dingin a kilawm dingin mite a bawlkhol ding hi,” a ci hi.</row>
		<row book="42" chapter="2" verse="36" tag="">[36] Tua laitakin Asher minamte sung panin Fanuel’ tanu Anna minnei kamsang numei khat a om hi. Amah a khangham mahmah khat hi a, a nungak laitakin a neih a pasal tawh kum sagih sung a tenkhop khit ciangin,</row>
		<row book="42" chapter="4" verse="24" tag="">[24] Tua ciangin Jesuh in a thugen zomlai a, “Ke’n kong cihin-ah, kamsang a kuamah peuh ama khua-ah kipakta ngei lo hi.</row>
		<row book="42" chapter="6" verse="26" tag="">[26] “Mi khempeuh in note hong pahtakbawl ciangin gimna a thuak ding na hi uh hi. Bang hang hiam cih leh a pu a pate un zong tua bangmahin kamsang zuaute a pahtakbawl uh hi.</row>
		<row book="44" chapter="2" verse="17-18" tag="">[17] ‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh le na tapate un keima thu taangko ding uh hi; na tangvalte un maang mu ding uh a, na puteekte un mang man ding uh hi. [18] Tua ni ciangin ka nasem numeite le ka nasem pasalte’ tung nangawnah ka Kha ka sung ding a, amaute in keima thu gen ding uh hi.</row>
		<row book="44" chapter="3" verse="18" tag="">[18] Ama Khrih in a thuak nading thu, Pasian in tanglai pekin kamsangte khempeuh tungtawnin genkhol a, tu-in hih bangin a thugen kholhna a hong tungsak ahi hi.</row>
		<row book="44" chapter="11" verse="27-29" tag="">[27] Tua hun pawl laitakin Jerusalem khua panin Antiok khua-ah kamsang pawlkhat paisuk uh hi. [28] Amaute sung panin Agabas a kici kamsangpa hong ding a, leitung khempeuhah kialpi hong tung ding hi, ci-in Kha Siangtho sawlna tawh a genkhol hi. (Tua kialpi pen Klaudias in Gam uk Kumpi a sep laitakin a tung hi.) [29] Tua lai-a om thu um mite in amau hihzawh zah ciat hanciamin Judea gam a om thu um mite kiangah huhna a puak nading uh a vaihawm uh hi.</row>
		<row book="44" chapter="21" verse="9-11" tag="">[9] Amah in Pasian thu a hilh tanu-ngak li nei hi. [10] Tua lai-ah tawlkhat ka taam khit uh ciangin Judea gam panin Agabas min nei kamsang khat hong tung hi. [11] Kote’ kiangah amah hong pai-in Paul’ kawnggak hong laksak a, tua kawnggak tawh ama khut le a khete a gakcip khit ciangin, “Kha Siangtho in, ‘Jerusalem khua sungah hih bangin Jew mite in hih kawnggak nei pa hencip ding a, Gentail mite’ khut sungah pia ding hi,’ ci hi,” a hong ci hi.</row>
		<row book="45" chapter="16" verse="18" tag="">[18] Tua bang mite in i Topa Khrih’ na a sem hi loin, gilpi vai bek a sem uh ahi hi. Amaute in mite phatin kamkhum nono zang uh ahih manin mihoih pawlkhat a khemzo uh hi.</row>
		<row book="51" chapter="2" verse="18" tag="">[18] Maang a muhna hangun a thupi diakin kingaihsunin, a kilawm lo zah dongin kiniamkhiat nading le vantung mite biak ding a hong hanthawn mite’ khemsa-in ta kei un. Tua bang mite pen amau’ ngaihsut tawmna tawh a kihisak mawk hi a,</row>
		<row book="52" chapter="5" verse="19-21" tag="">[19] Kha Siangtho nasepna dongtangsak kei unla, [20] thuhilhnate simmawhbawl kei un. [21] Thu khempeuh entel pha unla, a hoihte kemin,</row>
		<row book="54" chapter="4" verse="14" tag="">[14] Kamsangte’ thugennate le upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in.</row>
		<row book="58" chapter="1" verse="1-2" tag="">[1] A beisa hunah Pasian in kamsangte zangin i pupite tungah a lam tuamtuam tawh a khen khenin thu na gen ngeizo hi. [2] Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi.</row>
		<row book="61" chapter="1" verse="19-21" tag="">[19] Tua ahih manin kamsangte’ gen thute a man taktak ahihna thu ka teltheih uh hi. Note’ lungsimah Zingsol hong suakin khua a hong vak matengin khuamial lak a mei taang bangin hih thute ngaihsun le-uhcin hoih mahmah ding hi. [20] Na phawk ding uh a thupi mahmah khat in: Lai Siangtho sunga om thugen kholhnate, kuamah in ama pilna tawh a khiatna gen thei lo hi. [21] Bang hang hiam cih leh mihingte in a deih manin mailam thugenkholh theihna a kingah hi lo a, Kha Siangtho’ sawlna tawh Pasian’ kiang panin a hong pai thute a kigen ahi zaw hi.</row>
		<row book="61" chapter="2" verse="1-4" tag="">[1] Mite lakah kamsang man lo a omngei mah bangin note lakah sia man lo hong om ding hi. Siatna a piangsak thei thuhilhna a man lo hong lutpih simin, amaute mahmah a tankhia Topa nangawn nial ding uh hi. Tua ahih manin thakhat thu-in siatna thuaklawh ding uh hi. [2] Tua bang hinapi-in mi tampi tak in amau’ gamtat hoih lohna zui ding uh a, tua bangin amau gamtatna hangin mite in thuman lampi gensia ding uh hi. [3] Hih sia man lote in a huaiham manun note kiang panin sum a ngahtheih nadingun phuahtawm thu hong gen ding uh hi. Ahi zongin sawtpek a kipanin amaute’ thu a Khen ding pa a kigingsa-in om niloh a, amaute a Susia ding pa in en gige hi. [4] Bang hang hiam cih leh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.</row>
		<row book="61" chapter="3" verse="2-4" tag="">[2] Tanglai peka kamsang siangthote’ thugen kholhte le note lakah sawltak na a semte in Topa le Honpa’ thupiakte a hong gensawn uh thute na phawkkik ding uh ka deih hi. [3] A masa penin na theih ding uh panin: Hun nunung lam ciangin amau pumpi deihna zui-in a gamta mi pawlkhat hong om ding a, amaute in note hong zahpih bawlin, [4] “Amah a hong paikik nading a thuciamna a bangci ahi hiam? I pu i pate zong si khinta uh a, leitung piancil a kipanin tu dong na khempeuh a kibang mahin omom lai hi,” hong ci ding uh hi.</row>
		<row book="62" chapter="4" verse="1-4" tag="">[1] Ka it lawmte aw, kha ka nei a ci mi khempeuh’ thugen um kei unla, tua thute Pasian kiang pan mah ahi hiam, ci-in kantel un. Bang hang hiam cih leh leitungah kamsang a kineihkhem tampi hong om khinta hi. [2] Pasian’ Kha sawlna tawh thugente le adangte bangci khentheih ding na hi uh hiam cih leh: Jesuh Khrih pen mihing bangin hong pai hi, ci-in a gente khempeuh Pasian Kha’ lamlahna tawh thugen ahi hi. [3] Ahi zongin hih thu a nial mi peuhmah, Pasian Kha’ sawlna tawh thugen hi lo uh hi. Hih bang mite pen Khrih’ Gal hi a, hong pai ding hi, ci-in na zaksa uh mah bangin tu-in leitungah a hong om khinta ahi uh hi. [4] Ka it tate aw, note, Pasian’ mite na hi uh a, tua bang kamsang kineihkhemte a zokhin na hi uh hi. Bang hang hiam cih leh leitung mite a panpih dawimangpa sangin note hong ompih Pasian vanglian zaw hi.</row>
		<row book="66" chapter="2" verse="20" tag="">[20] Ahi zongin note ka hong mawhsak nading thu khat om hi. Kamsang numei ka hi, ci-in thu a gen Jezebel na nial kei uh hi. Ama thuhilhna hangin ka nasemte in numei-pasal paktatna gamta-in milim biakna ante a ne uh hi.</row>
		<row book="66" chapter="16" verse="13" tag="">[13] Tua ciangin gulpi kamsung, ganhing kamsung, le a man lo kamsangpa’ kamsung panin uiphuk tawh a kibang kha gilo thum a hong pusuak ka mu hi.</row>
		<row book="66" chapter="19" verse="20" tag="">[20] Tua ciangin a ganhing le tua ganhing omna-ah nalamdang a bawl kamsang zuau pa kiman khawm hi. Ganhing ciaptehna a neite le ganhing lim a biate pen tua na lamdangte tawh a kikhem ahi hi. Ganhing le kamsang zuau pa, a nihun kat kikhulna meiphualpi sungah a hingtangun kilawn hi.</row>
		<row book="66" chapter="20" verse="10" tag="">[10] Amaute a khem Satan pen ganhing le kamsang zuau pa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh ahi hi.</row>
	</category>
	<category id="37">
		<row book="23" chapter="28" verse="11" tag="">[11] A mantakin, note in ka thugen na ngaih kei uhleh TOPA in a pau na theih loh uh gamdang mite, note tungah thu hong hilhsak ding hi.</row>
		<row book="41" chapter="16" verse="17" tag="">[17] A um mite tungah hih vangliatna limte kipia ding hi: Keima hangin dawi hawlkhia thei ding uh a, pau dangte pau thei ding uh hi.</row>
		<row book="44" chapter="2" verse="4-6" tag="">[4] Amaute khempeuh Kha Siangtho tawh kidim uh a, tua Kha in minam dangte’ pau tawh amaute a pau theisak hi. [5] Tua laitakin biakna pawi siim dingin gam tuamtuam panin a hong pai Jew mi biakna hahkat mi tampi tak, Jerusalem khua sungah a om uh hi. [6] Hih huging a zak uh ciangin mihon tampi tak hong kikhawm uh a, hih Jesuh a um mite’ thugen pen amau’ pau ciatin za uh ahih manin lamdang a sa mahmah uh hi.</row>
		<row book="44" chapter="10" verse="44-46" tag="">[44] Tua bangin Peter in thu a hilh laitakin tua thuhilhna a ngai mite khempeuh tungah Kha Siangtho hong tungsuk hi. [45] Gentail mite tungah zong Pasian in a Kha Siangtho a piakkhongna thu a muh uh ciangin Joppa khua panin Peter tawh a hong paikhawm Jew mi thu umte in lamdang a sa mahmah uh hi. [46] Bang hang hiam cih leh amaute in pau lamdang pau-in Pasian’ liatna a phatnate uh amau bil mahmah tawh a za uh hi. Tua ciangin Peter in,</row>
		<row book="44" chapter="19" verse="6" tag="">[6] Paul in amaute tungah a khut a ngakkhit ciangin amaute tungah Kha Siangtho hong tung hi. Amaute in pau lamdang hong paupah uh a, Pasian’ thu zong a gen uh hi.</row>
		<row book="45" chapter="8" verse="26" tag="">[26] Tua ahih manin eite bangzahin ginalo hitalehang eite a hong huh dingin Kha Siangtho a hong pai hi. Eite in a kilawm bangin thunget ding nangawn i thei kei a, ahi zongin Kha Siangtho mah in tauna tawh eite a dingin a hong thumsak hi.</row>
		<row book="46" chapter="12" verse="27-31" tag="">[27] Tu-in note khempeuh pen Khrih pumpi na hi uh a, na vekpi-un a pumpi na khat ciat na hi uh hi. [28] Tua ahih manin Pasian in pawlpi sungah mi khempeuh ama panmun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin nalamdang bawltheite, cina damsak theite, midang a huhtheite, thu vaihawm a siamte, le pau lamdang a pau theite ahi uh hi. [29] A vekpi-un sawltak hi lo a, a vekpi-un kamsang zong hi lo uh hi. A vekpi-un laihilh, thuhilh hi lo uh a, a vekpi-un nalamdang zong bawl lo uh hi. [30] A vekpi-un cina damsak nading siamna nei lo uh a, a vekpi-un pau lamdang pau thei lo uh a, a vekpi-un tua pau lamdangte a khiatna gen thei lo uh hi. [31] Tua ahih manin Pasian’ hong piak siamna a hoihpente deih belin na nei ta un. Tu-in a hoihpen thu khat ka hong gen ding hi.</row>
		<row book="46" chapter="13" verse="8" tag="">[8] Itna pen a tawntungin a kip ahi hi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.</row>
		<row book="46" chapter="14" verse="2" tag="">[2] Bang hang hiam cih leh pau lamdang a paute pen mite’ tungah thugen hi loin Pasian’ tungah thugen ahi hi. Amaute’ pau kuamah in thei lo a, Kha Siangtho’ vangliatna tawh Pasian’ thusimte a gengen ahi uh hi.</row>
		<row book="46" chapter="14" verse="13" tag="">[13] Tua ahih manin pau lamdang a paute in, amau paute a khiatna a gen theih nading uh siamna a neih nadingun thu ngen ta uh hen.</row>
		<row book="46" chapter="14" verse="19" tag="">[19] Ahi ta zongin pawlpite’ biak kikhopna sungah pau lamdang kam tul sawm bang ka pau sangin midangte’ phattuam nadingin a theih ding uh kammal nga bek ka pauzaw ding hi.</row>
		<row book="46" chapter="14" verse="22-23" tag="">[22] Tua ahih manin pau lamdang pen thu um mite a’ ding hi loin, thu um lo mite in a uptheih nading uh lim ahi hi. Tua mah bangin Pasian’ thuhilhna pen thu um mite a’ ding hi a, thu um lo mite a’ ding hi lo hi. [23] Tua ahih manin pawlpi mi khempeuh na kikhopna uhah na vekpi-un pau lamdangin pau-in, mi mawkmawkte ahih kei leh thu um lo mite in hong mu zenzen leh, note pen mihai hontang hi, hong ci ding hi lo ahi uh hiam?</row>
		<row book="46" chapter="14" verse="27-28" tag="">[27] Pau lamdang tawh thugen nuam a om leh zong, nih bang, ahih kei leh a tam penin thum bang in gen bek ding a, tua bangin a gen uh ciangin zong khat a man khit ciangin khat in a banbanin gen ding uh hi. [28] Ahi zongin a khiatna a genthei ding a om kei leh zong, kikhopna sungah pau lamdangin a pau nuam pa gamdai takin om ding a, amah le Pasian tawh kikal bekah kigen ding uh hi.</row>
		<row book="65" chapter="1" verse="20" tag="">[20] Ahi zongin ka it note ahihleh a siangtho na upna uhah na kip semsem unla, Kha Siangtho vangliatna tawh thu na ngen un.</row>
	</category>
	<category id="38">
		<row book="10" chapter="23" verse="2" tag="">[2] “ TOPA’ kha in kei tungtawnin thu hong gen a, ka kam sungah ama thugente om hi.</row>
		<row book="18" chapter="32" verse="18" tag="">[18] Thu a gen dingin kha in kei hong sawl a, tu taktak ciangin ka kam ka ki-ipzo nawn het kei hi.</row>
		<row book="23" chapter="57" verse="15" tag="">[15] Bang hang hiam cih leh a sang, a lian, a nungta tawntung Pa, ama min Siangtho ahipa in hih bangin ci hi: “Kei pen a sangna mun le a siangtho munah ka om a, a kiniamkhiat mite’ lungsim le a kisik mite’ lungsim a thakhauhsakkik dingin kisikna le kiniamkhiatna lungsim a neite tawh zong kei ka omkhawm hi.</row>
		<row book="23" chapter="66" verse="2" tag="">[2] Hih nate khempeuh keima bawlsa ahih manin hih nate khempeuh keima-a’ ahi hi, TOPA in ci hi. Ahih hangin kiniamkhiatin, lungsim a kitamzan mipa, keima thu-ah lau-in a ling kelkel pa, keima deih mipa ahi hi.</row>
		<row book="26" chapter="3" verse="14" tag="">[14] Pasian’ kha in hong paikhiatpih laitakin lungkim hetloin ka heh suak mahmah hi. Ahi zongin TOPA’ vangliatna in kei hong zozaw hi.</row>
		<row book="27" chapter="4" verse="8-9" tag="">[8] Tua ciangin Daniel (a min ding Betashazzar, ka pasian’ min tamin a kiphuak pa) a hong pai hi. Pasian’ kha ama sungah om ahih ciangin ama kiangah ka mangmat ka gen hi. [9] Ama kiangah, aisan theite lak a a lianpen Betashazzar aw, Pasian’ kha na sungah om ahih manin thuthuk khempeuh na theih theihlam ka thei hi. Hih ka mang a khiatna hong gen in, ka ci hi.</row>
		<row book="29" chapter="2" verse="28" tag="">[28] “Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uh hi.</row>
		<row book="38" chapter="3" verse="1" tag="">[1] TOPA in maang hong musak a, TOPA’ vantungmi mai-ah siampi lianpen pa Joshua’ mawhna a zong dingin a kiangah Satan zong a om ka mu hi.</row>
		<row book="40" chapter="5" verse="3" tag="">[3] “Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uh hi.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="41" chapter="14" verse="38" tag="">[38] Tua ciangin amaute kiangah, “Ze-etna-ah na pukkhak loh nadingun pilvangin thu ngen un. Lungsim in ze-etna nangnuam napi, pumpi in nang zo lo hi,” a ci hi.</row>
		<row book="43" chapter="6" verse="63" tag="">[63] Nuntakna a piathei pen Pasian’ Kha hi a, mihingte’ hihtheih bangmah om lo hi. Keima hong gen thute pen nuntakna a hong piathei tua Kha thu ahi hi.</row>
		<row book="45" chapter="8" verse="10" tag="">[10] Ahi zongin note sungah Khrih hong om leh mawhna hangin na pumpi uh a si veve ding ahi zongin, note pen Pasian tawh kipawlkhin na hih manun note a dingin Kha Siangtho pen nuntakna ahi hi.</row>
		<row book="45" chapter="8" verse="16" tag="">[16] Eite, Pasian’ tate ihihna thu eima lungsim bek in a gen hi loin Pasian’ Kha Siangtho in zong hong genpih hi.</row>
		<row book="45" chapter="8" verse="23" tag="">[23] Pasian’ bawlsa nate bek hi lo a, Pasian’ hong piakkhong Kha Siangtho maleep a ngah eite mahmah nangawn in zong, Pasian in ama tate-in hong bawlin i buppi-in a hong suahtaksak ding i ngakkawmin thumin tau-in i om hi.</row>
		<row book="46" chapter="2" verse="11" tag="">[11] Mihing khat’ ngaihsutna pen ama lungsim bek mah in a theih mah bangin Pasian’ Kha Siangtho bek mah in Pasian’ thu a cingin a thei hi.</row>
		<row book="46" chapter="5" verse="3-5" tag="">[3] Note tawh ka pumpi-in ka hong omkhop loh hangin note tawh ka lungsim hong omkhawm a, ka pumpi-in note tawh a hong omkhawm zah mah bangin tua bang a gamta mite tungah i Topa Jesuh’ min tawh mawhsakna thu ka khen khinzo hi. [4] Note na kikhop khawm uh ciangin i Topa Jesuh Khrih vangliatna in eite hong ompih ahih manin, note tawh ka lungsimin ka hong omkhawm hi. [5] Topa’ Ni hong tun ciangin tua bang mite’ kha in hotkhiatna a ngahtheih nadingin Satan in amau pumpi a gimsak dingin na piakhia ta un.</row>
		<row book="46" chapter="15" verse="45" tag="">[45] Tua ahih manin Lai Siangtho in, “A masa Adam pen leitung nuntakna a nei mihing hong suak hi,” na ci hi. Ahi zongin a nunung Adam pen nuntakna a pia thei Kha ahi hi.</row>
		<row book="48" chapter="4" verse="3" tag="">[3] Tua mah bangin eite zong kha thu-ah i neulai hun sungteng huihlak a uk vangneite’ khutnuai-ah a om ihi hi.</row>
		<row book="49" chapter="2" verse="2" tag="">[2] Tuahun lai-in leitung gitloh gamtatnate na zui uh a, Pasian thu a um lo mite sungah tu laitakin na a sem, huihlak a ukte’ thu na mang uh hi.</row>
		<row book="49" chapter="6" verse="11-18" tag="">[11] Dawimangpa’ hong hih nading khempeuh na dalzawh nadingun Pasian’ galvan namkim na zang un. [12] Eite’ do pen leitung mite hi lo a, vantung huihlakah a om ukna, aana a neite, hih leitung khuamial a uk a tuamtuamte ahi hi. [13] Tua ahih manin hun haksat hun hong tun ciangin galte’ hong suknateng khempeuh nangzo-in, a tawpna-ah a gualzo na hih theih nadingun Pasian’ galvan namkim na zang un. [14] Tua ahih ciangin kawnggak gak bangin thutak zang unla, awmdal bulh bangin thuman zang unla, [15] kithawi a khedap bulh bangin Lungdamna Thu a hilhkhia dingin kiging un. [16] Tua banah, dawimangpa’ hong kapna thaltang kuangte na sukmit nadingun lum puak bangin upna na nei tawntung un. [17] Siklukhu khuk bangin hotkhiatna nei unla, Kha Siangtho in a hong piak Pasian’ thu pen namsau zat bangin na zang un. [18] Kha Siangtho tawh kopin a tawntungin Pasian kiangah na kisapna khempeuh uh ngenin na thum unla, tatsat loin Pasian mi khempeuh a dingin thu na ngetsak un.</row>
		<row book="58" chapter="1" verse="14" tag="">[14] Vantung mite pen Pasian’ na a sem, a kimu thei lo khate hi uh a, hotkhiatna a ngah ding mite a huh dingin Pasian in a hong sawl ahi hi.</row>
		<row book="59" chapter="4" verse="5-7" tag="">[5] Lai Siangtho sungah, “Eite sungah a hong guat kha pen Pasian in ngai mahmah hi,” ci-in a kigelhna a mawkna-in a kigelh sa na hi uh hiam? [6] Lai Siangtho in, “Pasian in a kihisakte nial a, a kiniamkhiatte a hehpih hi,” a cih mah bangin Pasian’ hong hehpihna lianzaw hi. [7] Tua ahih manin Pasian’ thu na mang un. Dawimangpa na nial un. Nial le-uhcin no kiang panin taikhia ding hi.</row>
		<row book="60" chapter="2" verse="2" tag="">[2] Naungek suakcilte na bang unla, note khangto-in hotkhiatna na ngahtheih nadingun kha thu tawh kisai nawizu siangtho duh belin na nei tawntung un.</row>
		<row book="60" chapter="2" verse="19" tag="">[19] Pasian’ thu na ngaihsutna uh tawh a kilawm lopi mahin gimna na thuak uhleh na thuakna uh hangin Pasian in thupha hong pia ding hi.</row>
		<row book="60" chapter="5" verse="8-9" tag="">[8] Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi. [9] Leitungah thu um dang khempeuh in zong note’ thuak mah bangin a thuak ahihna thu thei unla, na upna uhah kipin Dawimangpa na nial un.</row>
		<row book="62" chapter="4" verse="1-3" tag="">[1] Ka it lawmte aw, kha ka nei a ci mi khempeuh’ thugen um kei unla, tua thute Pasian kiang pan mah ahi hiam, ci-in kantel un. Bang hang hiam cih leh leitungah kamsang a kineihkhem tampi hong om khinta hi. [2] Pasian’ Kha sawlna tawh thugente le adangte bangci khentheih ding na hi uh hiam cih leh: Jesuh Khrih pen mihing bangin hong pai hi, ci-in a gente khempeuh Pasian Kha’ lamlahna tawh thugen ahi hi. [3] Ahi zongin hih thu a nial mi peuhmah, Pasian Kha’ sawlna tawh thugen hi lo uh hi. Hih bang mite pen Khrih’ Gal hi a, hong pai ding hi, ci-in na zaksa uh mah bangin tu-in leitungah a hong om khinta ahi uh hi.</row>
		<row book="65" chapter="1" verse="6" tag="">[6] Amau’ aana neih huamsung bekah om loin a omna panun a paikhia vantung mite zong leinuai khuamial sungah sikkol kibulhin amau’ thu a kikhen ding Ni lianpi ngakin Pasian in a koihcip hi.</row>
	</category>
	<category id="39">
		<row book="1" chapter="8" verse="21" tag="">[21] TOPA in a namtui gimnam a zak ciangin, a lungsim sungah, “Mihing’ gamtatna hangin leitang ka samsia kik ngei nawn kei ding hi. Bang hang hiam cih leh mihing’ lungsim ngaihsutna pen a tangval lai panin a gi lo hi mawk hi. Tu-a ka hih bangin nuntakna a nei khempeuh zong ka susia ngei nawn kei ding hi.</row>
		<row book="2" chapter="20" verse="12" tag="">[12] “ TOPA na Pasian un note hong piak leitang tungah na khan uh a sau theih nadingin na nu le na pa uh zahtak un.</row>
		<row book="3" chapter="19" verse="3" tag="">[3] Note a kuamah peuh in na nu le na pa uh zahtakin, note in ka Sabbath-te na tang ding uh hi; kei pen TOPA na Pasian uh ka hi hi.</row>
		<row book="3" chapter="19" verse="28" tag="">[28] Note in mi site’ hangin dahna limin na ci tung uh liamsak loin note’ tungah ciaptehna khat peuhpeuh zong na sun kei ding uh hi; kei pen TOPA ka hi hi.</row>
		<row book="3" chapter="19" verse="32" tag="">[32] “Note, sam kangte’ mai-ah na kun ding uh a, puteekte’ maitang zahtakin, na Pasian uh na kihta ding uh hi; kei pen TOPA ka hi hi.</row>
		<row book="5" chapter="5" verse="16" tag="">[16] “‘ TOPA note’ Pasian in hong piak leitang tungah na khan uh sau-in na nopsak theih nadingun TOPA note’ Pasian in hong thupiak bangin na nu na pa uh zahtak un.</row>
		<row book="8" chapter="1" verse="16" tag="">[16] Ahih hangin Ruth in, “Nang kong nusiat nading ahi a, nang zuihna panin ka ciahkik nading ahi zongin hong cici nawn kei in; bang hang hiam cih leh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi.</row>
		<row book="9" chapter="17" verse="33" tag="">[33] Saul in David kiangah, “Hih Filistia-pa tawh a kido dingin ama langkhatah na kuanzo kei ding hi. Nang pen tangval na hi pan a, amah pen a tangval a kipan galkap mi ahi hi,” a ci hi.</row>
		<row book="11" chapter="18" verse="12" tag="">[12] Nang kiang panin kei ka paikhiat phetin ka theih lohna munah TOPA’ kha in nang hong pua ding hi. Kei va pai-in Ahab kiangah genin amah in nang hong muh loh ciangin, ka khangno lai a kipanin keimah na nasempa in TOPA a zahtak hinapi-in, amah in kei hong that ding hi.</row>
		<row book="12" chapter="22" verse="1-2" tag="">[1] Josiah in uk ding a kipatin kum giat pha a, amah in Jerusalem-ah kum sawmthum le khat sung uk hi. Ama nu’ min Jedidah hi a, Bozkath khuami Adaiah’ tanu ahi hi. [2] TOPA’ mitah amah a manin gamta-in, a pu David’ khekhap khempeuh zui cinten a, themkhat zong pial lo hi.</row>
		<row book="13" chapter="22" verse="5" tag="">[5] Bang hang hiam cih leh David in, “Ka tapa Solomon khangno-in pumpi tawh sinna om nai lo a, TOPA a’ ding a kilam biakinn pen gam khempeuhah minthanna le pahtawina-ah a lian mahmah ding ahi hi. Tua ahih ciangin tua biakinn dingin keimah ka kigingkhol ding hi,” a ci hi. Tua ahih ciangin David in a sih ma-in na tampi tak koihkhol hi.</row>
		<row book="13" chapter="29" verse="1" tag="">[1] Tua ciangin Kumpi David in a kikhawm khempeuhte kiangah, “Pasian in amah bek a teelsa ka tapa Solomon pen khangno-in pumpi tawh sinna om nai lo a, nasep ding pen lian mahmah hi. Bang hang hiam cih leh hih biakinn lianpi pen mihing a’ ding hi lo a, TOPA Pasian a’ ding ahi hi.</row>
		<row book="14" chapter="13" verse="7" tag="">[7] Rehoboam khangno lai a, thu khentat thei nai loin, amaute a nial zawh nai loh hun laitakin mi ginalo honkhat Solomon’ tapa Rehoboam’ kiimah kikhawmin amah dem uh hi.</row>
		<row book="14" chapter="24" verse="1-2" tag="">[1] Joash in uk ding a kipatin kum sagih pha a, Jerusalem-ah kum sawmli sung uk hi. Ama nu’ min Zibiah hi a, Beersheba khuami ahi hi. [2] Siampi Jehoiada’ hunsung khempeuh TOPA’ mitah Joash a manin gamta hi.</row>
		<row book="14" chapter="34" verse="1-2" tag="">[1] Josiah in uk ding a kipatin kum giat pha a, amah in Jerusalem-ah kum sawmthum le khat sung uk hi. [2] TOPA’ mitah a man gamta a, a pu David’ khekhap zui-in themkhat zong lampial lo hi.</row>
		<row book="18" chapter="20" verse="11" tag="">[11] A pumpi moi suahin a thatang a hat mahmah hangin a sawt loin leivui a suakpak ding ahi hi.</row>
		<row book="18" chapter="29" verse="8" tag="">[8] kei hong muh phetun khangnote in tutna hong awn uh a, kei hong zahtakna limun papite na ding uh hi.</row>
		<row book="18" chapter="31" verse="1" tag="">[1] “Lunggulhna tawh nungak khatpeuh ka et ngei loh nading, kiciamna ka bawlkhin hi.</row>
		<row book="18" chapter="32" verse="6" tag="">[6] Tua ahih ciangin Buz-te beh Barakhel’ tapa Elihu in thu gen ding hong kipan a, “Kei a khangno lai hi-in, note a khangham na hih manun, ka ngaihsutna note lakah kong gen ngam kei hi.</row>
		<row book="18" chapter="33" verse="25" tag="">[25] Tua ciangin ama pumpi khangnosuak kikin, a thahat pen hun laitak a bangkik ding hi.</row>
		<row book="18" chapter="36" verse="14" tag="">[14] Amaute khansih uh a, a zumhuaipi-in a bei uh hi.</row>
		<row book="19" chapter="25" verse="6-7" tag="">[6] TOPA aw, tanglai pek a kipan a omsa ahih manin, na hehpihna le na itna kip hong phawkkik in. [7] TOPA aw, ka khangno lai-a ka mawhna le ka khialhnate ciamteh kei inla, na hoihna na ngaihsutna le na itna kip tawh kizui-in kei hong phawk in!</row>
		<row book="19" chapter="71" verse="5" tag="">[5] Bang hang hiam cih leh Topa PASIAN aw, ka neu lai a kipanin ka hong lamet, ka hong muan na hi hi, TOPA aw.</row>
		<row book="19" chapter="71" verse="17" tag="">[17] Pasian aw, ka khangno lai a kipanin nong thuhilh a, a lamdang na nasepnate ka gengen lai hi.</row>
		<row book="19" chapter="78" verse="63" tag="">[63] Mei in a tangvalte kanglum a, a nungakte’ pasal ding kuamah om nawn lo hi.</row>
		<row book="19" chapter="89" verse="45" tag="">[45] Nangmah in a teek hun nai lopi-in amah na teeksak a, maizumna tawh na kidimsak hi.</row>
		<row book="19" chapter="103" verse="5" tag="">[5] Muvanlai bangin ka tha a hat theih nadingin thupha namkim hong pia hi.</row>
		<row book="19" chapter="110" verse="3" tag="">[3] Nangma mihonte mual siangtho tungah na makaih ciangin, utna lungsim tawh na mite hong kipia ding uh hi. Daitui bangin zingsangin na khangnona nangma tungah hong tung ding hi.</row>
		<row book="19" chapter="119" verse="9" tag="">[9] Tangval khat in ama gamtatna a siangtho mahmah dingin bangci kep ding ahi hiam? Nangma thu zuihna tawh ama gamtatna siangthosak thei ding hi.</row>
		<row book="19" chapter="144" verse="12" tag="">[12] Ka tapate uh a tangval lai-in khang cingin a khauh mahmah singkungte bang ta hen la, ka tanute uh a nungak lai-in kumpi inn lamna dinga a kisui innkiu khuampite bang tahen.</row>
		<row book="20" chapter="1" verse="8-9" tag="">[8] Ka ta aw, na pa’ hong thuhilhna hoihtakin zui inla, na nu’ hong thugente ngai in. [9] Tua thuhilhnate in na gamtat hong hoihsak ding a, kizepna lukhu le kizepna khi bangin hong etlawmsak ding hi.</row>
		<row book="20" chapter="3" verse="5-6" tag="">[5] Na lungsim khempeuh tawh TOPA muang inla, nang’ theihna suang kei in. [6] Na hihna khempeuhah amah phawk in. Tua hileh lampi man amah in hong lak ding hi.</row>
		<row book="20" chapter="4" verse="20-22" tag="">[20] Ka ta aw, ka thugente don inla, ka kammalte ngai in. [21] Na kiang panin paikhiasak kei inla, na lungsimah ciamteh in. [22] Bang hang hiam cih leh tua thu a zuite in nuntakna le cidamna-in a nei uh hi.</row>
		<row book="20" chapter="5" verse="18-21" tag="">[18] Tua ahih ciangin na zi tawh lungkim inla, na tenpih numei tawh lungdam in. [19] A it-huai a ngaihbaangin ngaihsun tawntung inla, ama ngaihbaanna tawh lungdamin, ama hong itna tawh lungkim in. [20] Ka ta aw, bang hangin numei dang lunggulh ding a, numei dangte’ ngaihbaanna iplah ding na hi hiam? [21] Bang hang hiam cih leh Pasian in na gamtatna khempeuh hong mu a, na paina khempeuhah nang hong en kawikawi hi.</row>
		<row book="20" chapter="6" verse="20-21" tag="">[20] Ka ta aw, na pa’ hong gen bangin gamta inla, na nu’ hong thuhilhnate mangngilh kei in. [21] Amau’ hong thugente phawk tawntung inla, na lungsimah ciamteh niloh in.</row>
		<row book="20" chapter="7" verse="7" tag="">[7] bangmah a phawk nai lo tangval honkhat lakah, tangval thu thei lo khat, ka lim muhkha hi.</row>
		<row book="20" chapter="20" verse="29" tag="">[29] Khangnote’ thahatna pen amau’ minthanna hi a, khanghamte’ sam kanna pen amau’ thupina lim ahi hi.</row>
		<row book="20" chapter="23" verse="22" tag="">[22] Nangma pianna na pa’ thu ngai inla, na nu a teek ciangin simmawh bawl kei in.</row>
		<row book="20" chapter="23" verse="26" tag="">[26] Ka ta aw, ka thugente ciamteh inla, keima gamtat bangin nang zong gamta in.</row>
		<row book="20" chapter="24" verse="27" tag="">[27] Na nuntakna ding zong masa inla, na an nek ding a kicin ciang bekin na inn ding lamin zi le ta nei pan in.</row>
		<row book="20" chapter="31" verse="1-4" tag="">[1] Kumpipa Lemuel, a nu in a thuhilhna: [2] Kong it mahmah ka ta aw, thu ngenngenin kong neih ka tapa na hi hi. Nangma tungah bang teng hong gen ding ka hi hiam? [3] Na thatang teng numei tungah beisak kei inla, na sum khempeuh numei tungah zang kei in. Numei in kumpipa siasak thei hi. [4] Lemuel aw, ka thugen hong ngai in. Kumpite in zu nek huai lo a, mi ukte in khamtheihzu a duh ding hi lo hi.</row>
		<row book="21" chapter="11" verse="9-10" tag="">[9] Khangnote aw, na khangnona uh nuamsa unla, na khangno lai-un lungdam un. Na hihnop peuhpeuh uh hih unla, na ut bangbangun gamta un. Ahi zongin na gamtatna uh tawh kizui-in Pasian in thu hong khen ding phawk gige un. [10] Note kilunggimsak kei unla, na pumpi uh gentheisak kei un. Bang hang hiam cih leh na khangno hunsung uh sauvei lo ding hi.</row>
		<row book="21" chapter="12" verse="1" tag="">[1] Na lungkham hun ding a hong tun ma, “Nuntak nuamsa kei ing,” na cih ma hun, na khangno lai-in nang hong Piangsak pa phawk in.</row>
		<row book="23" chapter="13" verse="12" tag="">[12] Mihingte pen kham hoihte sangin a hoihzaw, minam pen Ofir gam khamte sangin a hoihzaw-in ka bawl ding hi.</row>
		<row book="23" chapter="40" verse="30-31" tag="">[30] Khangnote nangawn gimin tawl ding a, khanglai mite a tha uh bei ding hi. [31] Ahih hangin TOPA a muang mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.</row>
		<row book="23" chapter="54" verse="4" tag="">[4] Lau kei in, maizumna na thuak kei ding hi. Cihna ding thei loin om kei in; maizumin nang hong kikoih lo ding hi. Bang hang hiam cih leh na khangno lai-in na zulhtatna le na meigonna hangin hong kikonate na phawkkha nawn kei ding hi.</row>
		<row book="23" chapter="62" verse="5" tag="">[5] Bang hang hiam cih leh tangval in nungak khat a tenpih mah bangin nang hong lam pa in nang hong tenpih ding a, zipi pa mothak nu tungah a lungdam mah bangin nang tungah na Pasian lungdam ding hi.</row>
		<row book="24" chapter="2" verse="2" tag="">[2] “Pai inla, Jerusalem khuamite’ zak dingin va taangko in. TOPA in kong cihin-ah: Na khangno lai-a nong kipiakna, na mothak lai-a nong itna, a kikho nai lo gamlakah kei’ nung nong zuih lai hun ka phawk hi.</row>
		<row book="24" chapter="11" verse="22" tag="">[22] Vanglian TOPA in, “En un, amaute gim ka pia ding hi. A tangvalte uh namsau-in si ding uh a, a tapate le a tanute uh kialin a puksi ding uh hi.</row>
		<row book="25" chapter="3" verse="27" tag="">[27] Na khangno lai-in thuakzawh hat ding kisin leteh hoihpen hi.</row>
		<row book="26" chapter="4" verse="14" tag="">[14] Ahi zongin kei zong ka dawngkik a, “Topa PASIAN aw, cikmahin kei ka kininsak ngei kei hi. Ka neu tung a kipan tu dongin ama thu-in a sitawm ganhing sa ahi a, gamsate’ nek baang ahi zongin ka ne ngei kei hi. A ninin a kiseh an khat peuhpeuh ka ne ngei nai kei hi,” ka ci hi.</row>
		<row book="26" chapter="16" verse="22" tag="">[22] Hih bangin numei paktat nuntakna tawh a mindaihuai-in na om laitakin na neulai thu, guaktangin na omlai, sisan naisan lakah na kitomtom lai thu na phawkkha kei hi.</row>
		<row book="26" chapter="16" verse="60" tag="">[60] Ahi zongin na neu lai-a nang tawh i thuciamna lenkipin, a kimang tawntung ding thuciamna nang tawh ka bawl ding hi.</row>
		<row book="27" chapter="1" verse="8" tag="">[8] Daniel in kumpi innsunga an le leenggahzu tawh a pumpi a thanghuaisak loh nadingin a lungsim a khensat hi. Amah in innsungmang lianpen Ashpenaz kiangah tua bang an a kipiak loh nadingin a ngen zaw hi.</row>
		<row book="27" chapter="1" verse="17-21" tag="">[17] Pasian in tua khangno lite laitheih siamna le pilna thukte a pia hi. Daniel pen maangmuhna le mangkhiat siamna a pia hi. [18] Kumpipa’ sehsa kum thum a cin khit ciangin Ashpenaz in khangnote khempeuh kumpipa kiangah a paipih hi. [19] Kumpipa in amaute khempeuh hopih a, Daniel, Hananiah, Mishael, le Azariah-te adangteng khempeuh sangin a hoihzawk tuanlam uh a mu hi. Tua ahih ciangin kumpi inn-a vaihawm ulian pawl a suak uh hi. [20] Kumpipa in bangbang thuhaksa nono a dot hangin, hih mi lite pen ama gam sung khempeuha mitphial siamte le aisan theite khempeuh sangin a zah sawmin a siamzawklam uh a mu hi. [21] Sairas, Babylon kumpi a suah hun dong, kumpi inn-ah Daniel omto paisuak hi.</row>
		<row book="27" chapter="6" verse="7" tag="">[7] Ngattakin zuih ding thukham khat kumpipa in na bawl ding, gam sung nasem ko vaihawmpite, gam ukpite, gam ukpi huhte, le kumpipa’ thudot mite khempeuh ka thukim uh hi. Tuzawh ni sawmthum sungin nang kumpipa kiang longal, pasian kiang ahi a, midang khat peuhpeuh kiangah ahi zongin thungen om thei lo ding hi, ci-in na kham ding hi. Hih na thupiakna a mang lo peuhmah humpinelkai kikhumna sungah kikhia ding hi.</row>
		<row book="27" chapter="6" verse="11" tag="">[11] Tua ciangin amah a encik mite in Daniel in Pasian kiangah thu a nget a mu uh hi.</row>
		<row book="30" chapter="8" verse="11-13" tag="">[11] “Keimah in leitungah kialpi kong tunsak hun hong tung ding hi. Tua kialpi pen anletui duhna kialpi hi lo ding a, TOPA’ thu zaknop mahmahna kialpi hi ding hi. Topa PASIAN ahi keimah in hih thu kong gen khin hi. [12] Mihingte, leilu pan leitaw dong, TOPA’ thu kanin vak kawikawi ding uh a, ahi zongin mu zo lo ding uh hi. [13] Tua ni ciangin nungakte le tangvalte dangtakin puk ding uh hi.</row>
		<row book="39" chapter="2" verse="14-15" tag="">[14] Bang hangin hong sang lo hiam, na ci uh hi. Na khangnolai uha na tenpih na zite uh tungah na cihtak lohna uh amah in hong thei a, na zite uh tungah na cihtak tawntungna ding uh Pasian tungah thu ciamin, na zite uh zong na lawmnu mah uh hinapi-in amaute tawh na thuciamna uh na pelhna hang uh ahi hi. [15] Pasian in na zite uh tawh pumkhat, lungsim khat ahi dingin hong bawl hi lo ahi hiam? Hih bangin a hong bawlna pen bang a deihna ahi hiam? Pasian’ mi taktak ahi ding tate i neih theih nading ahi hi. Tua ahih manin na khangno lai-un na tenpih na zi uh tawh na thuciamna uh na palsatkhak loh nadingun kidawm un.</row>
		<row book="42" chapter="2" verse="52" tag="">[52] Jesuh a pumpi le a pilna khang a, ama gamtatna in Pasian le mite a lungkimsak semsem hi.</row>
		<row book="44" chapter="2" verse="17" tag="">[17] ‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh le na tapate un keima thu taangko ding uh hi; na tangvalte un maang mu ding uh a, na puteekte un mang man ding uh hi.</row>
		<row book="44" chapter="21" verse="8-9" tag="">[8] A zing ciangin ding leuleu-in Sisaria khua ka tung uh a, Pasian thu a hilh Filip’ inn-ah tungin tua lai-ah ka taam uh hi. Tua pa pen Jerusalem khua-a a kiteel mi sagihte sungah a kihel ahi hi. [9] Amah in Pasian thu a hilh tanu-ngak li nei hi.</row>
		<row book="45" chapter="8" verse="13" tag="">[13] Na pumpi uh deihna zui-in na gamtat uhleh na si ding uh a, ahi zongin Kha Siangtho huhna tawh na mawh gamtatnate uh na sihsak uhleh na nungta ding uh hi.</row>
		<row book="46" chapter="10" verse="13" tag="">[13] Na tuah uh ze-etnate khempeuh pen mite’ tuah ngeingeite mah ahi hi. Pasian in citakin a thuciamna lenkip ahih manin note’ thuak zawh loh ding ze-etna hong tuaksak lo ding hi. Ze-etna na tuah hun uh ciangin zong na thuakzawh nading uh thahatna hong guan ding ahih manin na suahtak zawh nading uh lampi hong honsak ding hi.</row>
		<row book="46" chapter="13" verse="11" tag="">[11] Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi.</row>
		<row book="49" chapter="4" verse="14" tag="">[14] Tuahun ciangin thu upna lamah naupang ihi nawn kei ding a, mite khemin a khialsak theite’ mutna hangin i suk hoi i to hoi nawn kei ding a,</row>
		<row book="49" chapter="6" verse="1-4" tag="">[1] Tate aw, na nu na pate uh thu na man ding uh Khristian ngeina hi a, ahi ding mah ahi hi. [2] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi. [3] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi. [4] Pate aw, na tate uh a hehtheih nadingin bawl kei unla, Khristiante ngeina tawh kituakin taii-in hilhin pantah un.</row>
		<row book="51" chapter="3" verse="20" tag="">[20] Tate aw, na nu na pate uh thu man’ tawntung ding pen na Khristian nasep uh ahi hi. Tua bang thumanna in Pasian lungdamsak hi.</row>
		<row book="54" chapter="4" verse="12" tag="">[12] Khangno lai na hihna thu hangin mite’ simmawh dingin na om kei inla, kampauna, gamtatna, itna, upna, le sianthona-ah thu um mite’ etteh dingin na om in.</row>
		<row book="54" chapter="5" verse="1" tag="">[1] Nang sangin a uzaw mite taiibawl kei inla, na pa bangin ngaihsunin hanthawn in. Nang sangin a nauzawte na nau bangin bawl in.</row>
		<row book="54" chapter="5" verse="4" tag="">[4] Meigong numei khatpeuh in tate ahi a, tute ahi zongin a neih leh innkuan sungah biakna tawh kisai-in tavuan a neihna uh hilh inla, a nu a pa, a pu a pite a huh nadingun gen in. Hih bang gamtatna pen Pasian’ muhna-ah a hoih thu ahi hi.</row>
		<row book="55" chapter="1" verse="5" tag="">[5] Na pi Lois le na nu Eunis in a neih upna bangte pawl mah, lungsim takpi tawh na upna thu ka phawk a, tu-in zong nang sungah tua bang upna om hi, ci-in ka ngaihsun hi.</row>
		<row book="55" chapter="2" verse="22" tag="">[22] Tua ahih manin khangno lunggulhna hoih lote pelh inla, lungsim takpi tawh Topa tungah huhna a ngen mite tawh thuman thutak, upna, itna, kilemna na neihtheih nadingun hanciam khawm un.</row>
		<row book="56" chapter="2" verse="6" tag="">[6] Tua mah bangin khangnote zong amau pumpi a ki-ukzawh nadingun na hanthawn pha in.</row>
		<row book="60" chapter="5" verse="5" tag="">[5] Tua mah bangin no khangnozaw deuhte in zong a khanghamte’ thu na mang un. Lai Siangtho in, “Pasian in a kiphasak mite nial a, a kiniamkhiat mite a hehpih hi,” a cih mah bangin na vekpi-un kiniamkhiatna puan bangin silhin, khatlekhat na na kisepsak un.</row>
		<row book="62" chapter="2" verse="14" tag="">[14] Pate aw, note tungah lai ka hong gelhna pen a kipat cil a kipanin a na om pa na theihna hang uh ahi hi. Tangvalte aw, note tungah lai ka hong gelhna pen note na lungsim uh thahatin, Pasian’ thu zui-in, Dawimangpa zokhin na hihna hang uh ahi hi.</row>
	</category>
	<category id="40">
		<row book="9" chapter="16" verse="14" tag="">[14] Tu-in Saul’ tung panin TOPA’ kha paikhia a, TOPA in kha gilo sawlin tua kha gilo in amah gimsak hi.</row>
		<row book="23" chapter="8" verse="19-20" tag="">[19] Amaute in note kiangah, “Phun suausuau-in a pau mualmual vankah theite le aisan theite kiangah thu dong un. Mite in amau’ pasian-te thu dongin, mihingte’ thu pen misite dot ding mah hi lo ahi hiam?” hong ci ding uh hi. [20] Tua ciangin note in, “ TOPA in note hong hilh thute ngai un. Aisante’ thu ngai kei un. Amaute’ hong gen thute a kimanna om lo hi,” ci-in dawng un.</row>
		<row book="40" chapter="8" verse="28-32" tag="">[28] Tuili galkhat, Gadara gam a tun ciangin han panin dawivei mi nih hong paikhia-in Jesuh a na dawn uh hi. Tua mi nihte kihtakhuai mahmah ahih manin amaute omna lam tawnin kuamah pai ngam lo uh hi. [29] Amaute nakpitakin hong kiko uh a, “Pasian’ Tapa aw, kote bang hong nuammawh na hi hiam? A hun tung nai lopi-in kote gim a pia dingin hong pai na hi hiam?” a ci uh hi. [30] Tua laitakin tua san panin a gamla lo mun khatah vok honpi gamta-in a om hi. [31] Tua ciangin dawite in Jesuh kiangah, “Kote hong hawlkhia ding na hih leh hua vokte sungah hong lutsak in,” ci-in a thum uh ciangin [32] Jesuh in, “Pai un,” ci ahih manin amaute zong paikhia-in vokte sungah a lut uh hi. Tua vok honte, keen luvum panin tuaksuk gawpin tuili sung tu uh ahih manin a vekpi-in tuikia-in a si khin hi.</row>
		<row book="40" chapter="10" verse="1" tag="">[1] Jesuh in a nungzui sawm le nihte sam a, dawite a hawlkhiat theih nading uh le natna nam khempeuh a damsak theih nadingun amaute tungah vangliatna a pia hi.</row>
		<row book="40" chapter="12" verse="22" tag="">[22] Tua ciangin mi pawlkhat in Jesuh kiangah mittawt le pau theih loh a thuah dawivei mi khat hong paipih uh hi. Jesuh in amah damsak ahih manin amah hong pauthei-in khua zong hong muthei hi.</row>
		<row book="40" chapter="12" verse="43-45" tag="">[43] “Mi khatpeuh sung panin dawi a kihawlkhiat khit ciangin a ten nading mun keuna zongin a vak kawikawi hi. Ahi zongin a ten nading mun a muh zawh loh ciangin, [44] ‘Ka paikhiatnasa inn mahah ciahkik ning,’ ci hi. A hong paikik ciangin tua inn na awng lai a, kipuah siangin hoihtakin a om a mu hi. [45] Tua ciangin va paikik a, amah sangin a siahuaizaw dawi sagih hong tunpihin tua mipa sungah a teng uh hi. Tua ahih manin tua mipa pianzia pen a masa huna sangin a siazaw hi. Tua ahih ciangin tuhuna migilote zong hih mipa’ pianzia mah tawh kibang ding uh hi,” a ci hi.</row>
		<row book="41" chapter="1" verse="23-24" tag="">[23] Tua laitakin kikhopna inn sungah dawivei mi khat hong lut a, [24] “Nazareth khuami Jesuh aw, kote tawh nang bang kisai ihi hiam? Kote a susia dingin hih lai-ah hong om na hi hiam? Pasian’ mi siangtho na hihlam kong thei hi,” ci-in a kiko hi.</row>
		<row book="41" chapter="3" verse="11" tag="">[11] Tua laitakin mite’ sunga lut dawite in Jesuh a muh uh ciangin a mai-ah pukin kiko uh a, “Nang pen Pasian’ Tapa na hi hi,” a ci uh hi.</row>
		<row book="41" chapter="5" verse="2-7" tag="">[2] Gunkuang tung panin Jesuh a kumsuk khit phetin, han lak panin a hong pai mi khat in na dawntuah hi. [3] Hih mipa dawivei hi a, han lakah a teng hi. Kuamah in hih mipa, sikkhau tawh henzo nawn lo uh hi. [4] Tamveipi tak, a khut le a khe, sikkhau tawh kihen khin ngei a, ahi zongin a kihen simin a sikkhaute botsatin, a khe-a kibulh kolte a sukham gawp hi. Amah hatlua ahih manin kuamah in hih zo lo hi. [5] Sun le zanin han lak le mualtung tengah vak kawikawi a, awng gawpin, suang hiamte tawh amah a kikuiliam hi. [6] Hih mipa in Jesuh a gal muh ciangin hong delhin ama mai-ah khukdin a, [7] nakpitakin kiko-in, “A Lianpen Pasian’ Tapa Jesuh aw, kei bang hong nuammawh na hi hiam? Kei, gim hong pia kei in, ci-in Pasian’ min tawh kong thum hi,” a ci hi.</row>
		<row book="41" chapter="9" verse="19-21" tag="">[19] Jesuh in amaute kiangah, “Upna nei lo mite aw, note bang tanvei hong ompih ding a, bang tanvei hong kikholhpih ding ka hi hiam? A naupang hong paipih un,” a ci hi. [20] Amaute in zong Jesuh kiangah a naupang hong paipih uh hi. Dawi in Jesuh a muh phetin naupang kongkawsak ahih manin leilakah pukin kikhuk a, a cilphuan a bua hi. [21] Jesuh in, “A nat zawh bang tanvei sawtta ahi hiam?” ci-in a pa kiangah a dong hi. “A neutung a kipan ahi hi.</row>
		<row book="41" chapter="9" verse="26" tag="">[26] A dawi nakpitakin kiko-in naupang a kongkawtsak khit ciangin a taikhia hi. Naupang pen misi tawh kibangin omcip ahih manin mi khempeuh in, “Si ta hi,” a ci uh hi.</row>
		<row book="42" chapter="4" verse="33-35" tag="">[33] Kikhopna inn sungah dawivei mi khat om a, nakpitakin kiko-in, [34] “Nazareth khuami Jesuh aw, kote tawh bang kisai ihi hiam? Kote a susia dingin hong pai na hi hiam? Pasian’ mi siangtho na hih lamtak ka hong thei uh hi,” a ci hi. [35] Jesuh in tua dawi taii a, “Pau kei inla, ama sung panin paikhia in,” ci-in thu a pia hi. Dawi in a mipa mihon lakah a puksak khit ciangin ama sung panin paikhia a, ahi zongin liamsak lo hi.</row>
		<row book="42" chapter="8" verse="1-3" tag="">[1] Tuazawh tawlkhat khit ciangin khuapite le khuaneute-ah a ban banin Jesuh pai a, Pasian’ Ukna hangin Lungdamna Thu hilhin a vak kawikawi hi. Tua a vak kawikawina-ah nungzui sawm le nihte, [2] le a sungpan dawi a hawlkhiatsakte le natna tuamtuam pan a damsak numei pawlkhat in zong a zui uh hi. Tua numeite: A sung panin dawi sagih a kihawlkhiatna Mary (Magdala khuami Mary a kici nu), [3] Herod’ khutnuai-a ulian Khuza’ zi Joanna, Susanna, le numei dang tampite hi uh a, amau’ neihsa tawh Jesuh le a nungzuite a huh uh hi.</row>
		<row book="42" chapter="8" verse="12" tag="">[12] Lamdungah khaici a tukna munte pen Pasian’ thu a zate a cihnopna ahi hi. Tuate in Pasian’ thu a zak hangun a thu um loin, hotkhiatna a ngah loh nadingun Dawimangpa hong pai-in a lakkhiatsak hi.</row>
		<row book="42" chapter="8" verse="30" tag="">[30] Jesuh in ama kiangah, “Na min bang ahi hiam?” ci-in a dot ciangin, ama sungah dawi tampi lut ahih manin, “A Honpi,” ci-in a dawng hi.</row>
		<row book="42" chapter="10" verse="20" tag="">[20] Ahi zongin dawite in na thu uh hong manna hangin lungdam kei unla, vantungah na min uh a kigelh manin lungdamzaw un,” a ci hi.</row>
		<row book="42" chapter="11" verse="26" tag="">[26] Tua ciangin amah paikhia kikin, amah sangin a siazaw dawi sagih hong paipih a, a sungah lutin a teng uh hi. Tua mipa’ pianzia pen a masa sangin hong siazaw hi,” a ci hi.</row>
		<row book="43" chapter="13" verse="2" tag="">[2] Jesuh le a nungzuite nitak an ne-in a tukhawm uh hi. Tua hun laitakin dawimangpa in Simon Iskariot’ tapa Judas’ lungsim sungah Jesuh lehhek nading ngaihsutna koih khinzo hi.</row>
		<row book="44" chapter="13" verse="10" tag="">[10] “Dawimangpa tawh a kibang mipa aw, thuhoih khempeuh nialin, gitlohna ngian tuamtuam na nei a, Topa’ thuman pen zuau suahsak ding na hanciam tawntung hi.</row>
		<row book="44" chapter="16" verse="16-18" tag="">[16] Nikhat, thungetna mun a zuan dingin ka pai laitakun mailam thu a genthei dawivei nasem numei khat in kote hong dawntuah hi. Tua numei in mailam thu a genna tawh a tote a dingin sum tampi a ngahsak hi. [17] Tua numei in Paul le kote hong zui-in, “Hih mite, A Lianpen Pasian’ nasemte ahi uh hi. Note a hong kihotkhiat theih nading thu a hong gen uh ahi hi,” ci-in a kiko hi. [18] Tua bangin ni tampi sung awng ngitnget ahih manin a sawtna ciangin Paul in nawngkaisa ahih manin kihei-in a dawi kiangah, “Hih numei sung panin na paikhiat nadingin Jesuh Khrih min tawh thu kong pia hi,” a cihkhit phetin, tua numei sung panin dawi a paikhia pah hi.</row>
		<row book="44" chapter="19" verse="11-13" tag="">[11] Pasian in Paul’ tungtawnin nalamdang lianpipi a bawl hi. [12] Ama zat mainul ahi a, a puante ahi zongin cinate kiangah a kipaipih ciangin a natnate uh damin, a sunga om dawite zong a taikhia uh hi. [13] Dawi hawlkhia-in a vak kawikawi Jew mi aitawi pawlkhat in zong Topa Jesuh’ min zangin dawi hawlkhiat ding a sawm uh hi. Amaute in dawite kiangah, “Paul in a gengen Jesuh’ min tawh thu kong pia uh hi,” a ci uh hi.</row>
		<row book="44" chapter="19" verse="16" tag="">[16] dawilutna mipa in amaute buan gawpin zogawp ahih manin, a liam a bai, puan keksa-in tua mipa’ inn panin a taikhia uh hi.</row>
		<row book="47" chapter="4" verse="4" tag="">[4] Tua bang mite pen hih leitung pasian gilote in a lungsim mit uh tawsak ahih manin um lo uh a, Pasian tawh a kibang teekteek Khrih minthanna hangin amaute tungah a hong taang lungdamna thu khuavak mu thei lo uh hi.</row>
		<row book="47" chapter="7" verse="1" tag="">[1] Tua ahih manin ka hong it lawmte aw, pumpi le lungsim a ninsak theite khempeuh panin kisiansuahin, Pasian zahtakna tawh nungta-in siangtho sinsenin om ni.</row>
		<row book="47" chapter="11" verse="3" tag="">[3] Ahi zongin gulpi in ama zuau ngian tawh Eve a khemzawh bangin na lungsim uh kihei-in Khrih tungah na kipiaknate uh na nusiatkhak ding uh ka lunghimawh hi.</row>
		<row book="66" chapter="12" verse="3-4" tag="">[3] Tua ciangin lim lamdang adang khat mah vanah hong kilang leuleu hi. Gulpi san a lian mahmah khat om a, lutang sagih le ki sawm nei a, a lutang sagihte-ah lukhu mah nei ciat hi. [4] A mei tawh vanah a om aksi sehsawmsuah sehkhat vatkhia-in leilak a denna hi. A nau a suah phetin a ne pah dingin nausuak dingin a kithawi tua numei’ mai-ah a ding hi.</row>
		<row book="66" chapter="13" verse="13-14" tag="">[13] Tua ganhing nihna in nalamdang lianpipi bawl a, mi khempeuhte’ muhin van panin leitungah meikuang nangawn a kiasak thei hi. [14] Ganhing masa omna-ah nalamdang bawltheih nading thu ngah ahih manin a nalamdang bawlna tawh leitungah a om mi khempeuh khem a, namsau tawh a si ding zahin a kisat liamsa hinapi a nungta lai ganhing pahtawi nading milim khat a bawl nadingun a gen hi.</row>
		<row book="66" chapter="16" verse="13-14" tag="">[13] Tua ciangin gulpi kamsung, ganhing kamsung, le a man lo kamsangpa’ kamsung panin uiphuk tawh a kibang kha gilo thum a hong pusuak ka mu hi. [14] Tuate pen dawite’ kha hi a, nalamdang a bawl uh hi. A Vanglian Pasian’ Ni hong tun ciangin gal a do dingin leitung gam khempeuhah a om kumpite a kaikhawm dingin a kuankhia uh hi.</row>
	</category>
	<category id="41">
		<row book="1" chapter="1" verse="2" tag="">[2] Leitung in limlemel nei loin a awngthawlpi ahi hi. Tuipi tung tengah khua mial bikbek a, tua tui tungah Pasian’ Kha in na a sem hi.</row>
		<row book="1" chapter="6" verse="3" tag="">[3] Tua ciangin TOPA in, “Mihingte sungah ka Kha om paisuak nawn lo ding hi. Bang hang hiam cih leh mihingte a mawh hi khinta a, kum za le kum sawmnih sung kisik nading hun kipia lai bek ding hi,” a ci hi.</row>
		<row book="4" chapter="11" verse="26" tag="">[26] Giahphual ah mi nih om uh a, khat Eldad kici-in, a khat Medad kici a, amaute’ sungah tua kha a lut hi. Amaute pen a kiciamtehte lakah a kihelte hi uh a, ahih hangin Puanbukah pai loin, giahphual ah kamsangte bangin thu genin a kiko uh hi.</row>
		<row book="7" chapter="3" verse="10" tag="">[10] TOPA’ Kha ama tungah tung a, amah, Israel mite’ thukhen a suak hi. Galsim dingin kuankhia a, TOPA in ama khut sungah Mesopotamia kumpipa Kushanrishathaim a pia hi.</row>
		<row book="18" chapter="26" verse="13" tag="">[13] A hu a san ciangin vantung teng siang pah a, ama khut in a taikhia gulpi thatlum hi.</row>
		<row book="18" chapter="33" verse="4" tag="">[4] Bang hang hiam cih leh Pasian’ kha in kei hong sawl a, Vanglianpa in kei tungah nuntakna hu hong pia hi.</row>
		<row book="19" chapter="51" verse="11" tag="">[11] Nangma omna panin kei hong paaikhia kei inla, keima kiang panin na kha siangtho lakhia kei in.</row>
		<row book="19" chapter="104" verse="30" tag="">[30] Na hu na sankhiat ciangin amaute a kipiangsak hi a, nangmah in leitung na bawlthak hi.</row>
		<row book="23" chapter="11" verse="2" tag="">[2] TOPA’ kha in ama tungah ama mite a ukna ding pilna, thutheihna, le siamna pia ding hi. Amah in TOPA’ deihna thei-in TOPA zahtak ding hi.</row>
		<row book="23" chapter="30" verse="21" tag="">[21] Taklamah na kihei ciang uh ahi a, veilamah na kihei ciang uh ahi zongin, “Hih pen lampi hi, hih tawn un,” cihna aw, na nunglam panun na bil un a za ding hi.</row>
		<row book="23" chapter="59" verse="19" tag="">[19] Tua ahih ciangin nisuahna le nitumna kikalah a om mi khempeuh in amah zahtakin, a vangliatna kihta ding uh hi. Bang hang hiam cih leh huihpi nung bang, tuipi khang bangin amah hong pai ding hi.</row>
		<row book="23" chapter="63" verse="10" tag="">[10] Ahih hangin amaute in lehdo uh a, ama kha siangtho a dahsak uh hi. Tua ahih ciangin amah pen amaute’ gal suak a, amahmah in amaute a do hi.</row>
		<row book="26" chapter="36" verse="26-27" tag="">[26] Note sungah lungtang thak le lungsim thak kong guan ding a, na suang lungtang uh hong lakkhiatsakin mihing lungtang kong guan ding hi. [27] Note sungah keima kha kong guang ding a, note tungah kong piak ka thukhamte le ka thupiakte limtakin kong zuisak ding hi.</row>
		<row book="33" chapter="3" verse="8-9" tag="">[8] Ahi zongin kei ahihleh, Israel mite tungah a mawhna uh a genkhia dingin TOPA’ kha le a vang tawh ka kidim a, thutang gen ngamna ding lungsim ka nei hi. [9] Ngai un! Israel a uk makaite aw. Note in thutang deih loin, thuman kimlai a khialin na hei uh hi.</row>
		<row book="38" chapter="4" verse="6" tag="">[6] Tua ciangin vantungmi in kei kiangah, “ TOPA in Zerubbabel tungah hih bangin thu gen hi: Galkap tam neihna hang hi lo, nangma vangliatna hang zong hi lo, keima tung panin na ngah vangliatna bek tawh na ma na tunzo ding hi.</row>
		<row book="40" chapter="3" verse="11" tag="">[11] Na kisikkik khitna uh a kilat nadingin tui sungah note ka hong phum a, ahi zongin kei nungah a hong pai pa in Kha Siangtho le mei sungah note hong phum ding hi. Tua a hong pai ding pa pen kei sangin nakpitakin lianzaw a, ama khedap a tawisak ding nangawnin ka kilawmzo nai kei hi.</row>
		<row book="40" chapter="10" verse="20" tag="">[20] Thu na gen uh ciangin note’ gen hi loin, na Pa uh’ Kha Siangtho in note tungtawnin thu a gen ding ahi hi.</row>
		<row book="40" chapter="12" verse="18" tag="">[18] “Keimah in ka teelsa ka nasempa, ka it mahmah, ka lungkimna pa en un. Keima Kha ama tungah ka pia ding a, Gentail mite tungah upna man a pulak ding hi.</row>
		<row book="40" chapter="12" verse="31-33" tag="">[31] Tua ahih manin note kiangah kong genin-ah: Mihingte’ kampau khialhna le gamtat khialhnate kimaisak thei ding a, ahi zongin Kha Siangtho langpangin a gensiate kimaisak lo ding hi. [32] Mihing Tapa langpangin a gensiate a mawhna uh kimaisak thei ding a, ahi zongin Kha Siangtho langpangin a gensiate pen tuhun a kipan a tawntungin a mawhna uh kimaisak lo ding hi. [33] “Singgah limci a gahtheih nadingin a kung a cidam phot ding kisam a, a kung gina kei leh a gah limci lo hi. Tua ahih manin singkung khat a pianzia pen a gahin hong kithei hi.</row>
		<row book="41" chapter="3" verse="29" tag="">[29] Ahi zongin Kha Siangtho langpangin thu a gente in mawhna kip sukha uh ahih manin a mawhna uh kimaisak ngei lo ding hi,” a ci hi.</row>
		<row book="42" chapter="1" verse="35" tag="">[35] Vantung mi in, “Nangma tungah Kha Siangtho hong tung ding a, nangma tungah Pasian’ vangliatna hong om ding hi. Tua ahih manin a hong suak ding a siangtho naungek pen Pasian’ Tapa kici ding hi.</row>
		<row book="42" chapter="2" verse="25-29" tag="">[25] Jerusalem khua sungah Simeon a kici mi khat na om hi. Amah a thuman, a biakna mi mahmah khat hi a, Israel mite a kihotkhiat hun ding a ngakngak mi khat ahi hi. Kha Siangtho in a ompih mi khat hi a, [26] Topa’ hong ciamsa Khrih a muh matengin a sih loh nading thu zong ama tungah Kha Siangtho in na genkhin hi. [27] Kha Siangtho’ makaihna tawh biakinn sungah Simeon a pai hi. A nu le a pate in thukham sunga om ngeina bangin Topa tungah naungek a ap dingin biakinn-ah a hong paipih uh ciangin, [28] Simeon in naungek la-in a ang-ah tawi-in Pasian’ tungah lungdamna ko a, [29] “Topa aw, na thuciamna tu-in nong tungsak a, na nasempa keima lungsim nong nuamsak hi.</row>
		<row book="42" chapter="4" verse="1" tag="">[1] Kha Siangtho tawh a kidimin Jordan gun panin Jesuh hong ciahkik a, Kha Siangtho in gamlakah paipihin,</row>
		<row book="42" chapter="4" verse="18" tag="">[18] “Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa’ kha hong om hi. Salin a kimante tungah suahtakna thu a gen ding, mittawte in khua a muhkik theih nading, a kinengniamte a suaktasak ding le</row>
		<row book="42" chapter="11" verse="13" tag="">[13] Note mihoih lo hinapi-in na tate uh tungah a hoih piak ding theithei na hih uhleh, vantung a om na Pa un a ngente tungah Kha Siangtho piazaw kan ding hi lo ahi hiam?” a ci hi.</row>
		<row book="42" chapter="24" verse="47-49" tag="">[47] Jerusalem khua a kipan minam khempeuh tungah a mawhna uh kisikin a kimaisak nading thu, ama min tawh kihilh ding hi, ci-in kigelh hi. [48] Note pen hih thu khempeuh a thei teci na hi uh hi. [49] Ka Pa’ hong ciamsa thu, note tungah ka hong pia ding hi. Ahi zongin vantung panin tua vangliatna na ngah mateng uh hih Jerusalem khuapi-ah na ngak un,” a ci hi.</row>
		<row book="43" chapter="3" verse="5-8" tag="">[5] Jesuh in, “A mantakin kong genin-ah, mi khatpeuh tui le Kha Siangtho tawh a suahkik kei leh Pasian’ Ukna sungah lut thei lo ding hi. [6] Mihing sung panin a suakte mihing mah hi bek a, Kha tawh a suakte pen kha mi ahi hi. [7] Tua ahih manin, ‘Na suahkik ding ahi hi,’ ka hong cihna hangin lamdangsa kei in. [8] Huih zong a utna peuhpeuhah nung a, a huging na zaktheih hangin koi lam panin hong nung a, koi lamah nung ahi hiam, cih na mu thei kei hi. Kha tawh a suak mite zong tua mah bang ahi hi,” ci-in a dawng hi.</row>
		<row book="43" chapter="4" verse="23-24" tag="">[23] Ahi zongin Pasian a bia taktakte in Pasian’ Kha’ lamlahna le thuman tak tawh a biak hun hong tung ding a, tu-in zong a hong tung khinta ahi hi. Pa Pasian in tu-a bangin amah i biak ding a hong deih ahi hi. [24] Pasian pen Kha ahi hi; amah a biate in tua Kha’ lamlahna le thuman taktak tawh a bia ding uh hi,” a ci hi.</row>
		<row book="43" chapter="7" verse="38-39" tag="">[38] Lai Siangtho sungah, ‘Kei hong um mite sung panin nuntakna tui luangkhia ding hi,’ a cih mah bangin kei hong um mite ka kiangah hong pai-in hong dawn ta un,” a ci hi. [39] Jesuh in hih bang a gen ciangin amah a umte in a ngah ding Kha Siangtho thu a genna hi a, tua hun laitakin Pasian’ pianzia nei-in sihna panin Jesuh kithokiksak nai lo ahih manin Kha Siangtho kipiakhia nai lo hi.</row>
		<row book="43" chapter="14" verse="15-17" tag="">[15] Tua ciangin Jesuh in, “Kei na hong it uhleh ka thupiakte zong na zui ding uh hi. [16] Keimah in Pa kiangah ka ngen ding a, note tawh a omkhawm tawntung dingin Thuman a hong lak Kha Siangtho, note hong Huhpa ding a hong pia ding hi. [17] Leitung mite in tua Kha Siangtho mu thei lo, theithei lo uh ahih manin sang thei lo ding uh hi. Ahi zongin note sungah tua Kha Siangtho hong om ding ahih manin note in na thei ding uh hi.</row>
		<row book="43" chapter="14" verse="26" tag="">[26] Ahi zongin Pa in keima tangin a hong sawl ding Huhpa Kha Siangtho a hong tun ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.</row>
		<row book="43" chapter="15" verse="26" tag="">[26] “Ahi zongin Thuman a hong lak ding Huhpa ahi Kha Siangtho ka Pa kiang panin ka hong sawl ding hi. Amah hong tun ciangin keima thu hong gen ding hi.</row>
		<row book="43" chapter="16" verse="7-8" tag="">[7] A taktakin ci lehang, kei paikhia kei leng note hong Huh ding pa hong pai lo ding a, kei paikhia leng note hong Huh ding pa hong sawl ding ka hih manin kei va paikhia leng note a dingin hoihzaw tham hi. [8] Amah hong tun ciangin leitung mite tungah mawhna thu, thuman thu leh thukhenna thu laktel ding hi.</row>
		<row book="43" chapter="16" verse="12-15" tag="">[12] “Ka hong gen ding tampi tak omlai hi; ahi zongin hong gen lai leng note a dingin tamlua ding hi. [13] Tua ahih manin thuman hong lak ding Kha Siangtho hong tun ciangin thu khempeuh a manin hong hilh ding hi. Ama ngaihsuttawm thu hong gen ding hi lo a, ama tungah a kigen thute le a hong tung ding thute a hong gen ding ahi hi. [14] Amah in keima gen ding thute note tungah hong gen ding ahih manin Pasian’ pianzia ka neihna hong kilangsak ding hi. [15] Ka Pa’ neihsa khempeuh keima-a’ suakkhin ahih manin keima gen ding thute le a gen dingin ka sawlteng Kha Siangtho in note kiangah hong gen ding hi,” a ci hi.</row>
		<row book="43" chapter="20" verse="21-23" tag="">[21] Tua ciangin Jesuh in amaute kiangah, “Note in nopna ngah ta un. Pa in kei a hong sawl bangin note zong ka hong sawl hi,” ci-in a vaikhak leuleu hi. [22] Tua khit ciangin amaute lamah a hu sang a, “Kha Siangtho na sang un. [23] Mite’ mawhna na maisak uhleh amaute’ mawhna a mai hi ding a, na maisak kei uhleh amaute’ mawhna a mai lo hi ding hi,” a ci hi.</row>
		<row book="44" chapter="1" verse="5" tag="">[5] Johan in tui sungah mite phum a, ahi zongin a sawt loin Pasian in Kha Siangtho tawh note hong kidimsak ding hi,” ci-in thu a pia hi.</row>
		<row book="44" chapter="1" verse="8" tag="">[8] Ahi zongin note tungah Kha Siangtho hong tun ciangin vangliatna tawh na kidim ding uh a, Jerusalem khuasung, Judea gam sung, Samaria gam sung, le leimong dongin note in keima thu na gen ding uh hi,” ci-in a dawng hi.</row>
		<row book="44" chapter="2" verse="1-4" tag="">[1] Pentekos ni hong tun ciangin Jesuh a um mi khempeuh mun khatah kikhawm uh hi. [2] Tua laitakin huihpi nung bangin huging khat hong tungvat a, amaute’ kikhopna innsung khempeuh hong dim hi. [3] Tua ciangin leii tawh a kibang meikuang bang pian amaute lakah hong kithehthang a, tuate in mi khempeuh sukha kim hi. [4] Amaute khempeuh Kha Siangtho tawh kidim uh a, tua Kha in minam dangte’ pau tawh amaute a pau theisak hi.</row>
		<row book="44" chapter="2" verse="17-18" tag="">[17] ‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh le na tapate un keima thu taangko ding uh hi; na tangvalte un maang mu ding uh a, na puteekte un mang man ding uh hi. [18] Tua ni ciangin ka nasem numeite le ka nasem pasalte’ tung nangawnah ka Kha ka sung ding a, amaute in keima thu gen ding uh hi.</row>
		<row book="44" chapter="2" verse="33" tag="">[33] Amah in Pasian’ taklamah omna dongin liatna ngah a, ama tungah Pasian in a ciamsa Kha Siangtho zong a ngahkhin hi. Tu laitak a na muh na zak uh nate pen kote tungah a hong piak tua Kha Siangtho ahi hi.</row>
		<row book="44" chapter="2" verse="37-38" tag="">[37] Amaute in hih thu a zak uh ciangin a lungsim uh nakpitakin sukha a, Peter le sawltak dangte kiangah, “Sanggamte aw, bangci gamtat ding ka hi uh hiam?” ci-in a dong uh hi. [38] Tua ciangin Peter in amaute kiangah, “Na mawhna uh kisik unla, na mawhna uh hong kimaisak theih nadingin Jesuh Khrih min tawh tui kiphum ciat un. Tua hileh Pasian’ piakkhong Kha Siangtho na ngah ding uh hi.</row>
		<row book="44" chapter="4" verse="29-31" tag="">[29] Tua ahih ciangin Topa aw, amaute in kote hong tawnnate thei inla, nangma nasem kote in lungsim han’ mahmahna tawh nangma thu ka gentheih nadingun hong huh in. [30] Cinate damsak theih nading vangliatna hong pia inla, a siangtho na Nasempa Jesuh’ min tawh nalamdang kibawl ta hen,” a ci uh hi. [31] Tua bangin thu a nget khit uh ciangin amaute’ kikhopna mun hong kilinggawp hi. Amaute khempeuh Kha Siangtho tawh kidim uh a, hang takin Pasian’ thu gen ding a kipan uh hi.</row>
		<row book="44" chapter="5" verse="32" tag="">[32] Hih thute thei-in teci a pangte pen ko sawltakte bek hi loin Kha Siangtho tawh zong ka hi uh a, tua Kha Siangtho pen amah a um mite tungah Pasian in a khongin a piak ahi hi,” ci-in a dawngkik uh hi.</row>
		<row book="44" chapter="7" verse="51" tag="">[51] “Na lungsim uh khauh mahmah a, lawki lungsim paii-in, Pasian’ thu-ah bilngong na bang uh hi. I pu i pate mah bangin Kha Siangtho thu na mang nuam kei uh hi.</row>
		<row book="44" chapter="10" verse="38" tag="">[38] Nazareth khuami Jesuh tungah Pasian in Kha Siangtho le vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.</row>
		<row book="44" chapter="10" verse="44-46" tag="">[44] Tua bangin Peter in thu a hilh laitakin tua thuhilhna a ngai mite khempeuh tungah Kha Siangtho hong tungsuk hi. [45] Gentail mite tungah zong Pasian in a Kha Siangtho a piakkhongna thu a muh uh ciangin Joppa khua panin Peter tawh a hong paikhawm Jew mi thu umte in lamdang a sa mahmah uh hi. [46] Bang hang hiam cih leh amaute in pau lamdang pau-in Pasian’ liatna a phatnate uh amau bil mahmah tawh a za uh hi. Tua ciangin Peter in,</row>
		<row book="44" chapter="16" verse="6-7" tag="">[6] Asia gam sungah thu a hilh ding uh Kha Siangtho in phal lo ahih manin Frigia le Galatia gam sungtengah a zin uh hi. [7] Mysia gamgi a tun uh ciangin Bithynia gam sungah lut dingin kithawi uh a, ahi zongin tua gamah a pai ding uh Jesuh’ Kha Siangtho in phal lo hi.</row>
		<row book="44" chapter="19" verse="1-6" tag="">[1] Korin khua-ah Apollos a om laitakin Paul khual hong zinin Efesa khua hong tung hi. Tua khua-ah thu um mi pawlkhat tawh kimu a, [2] “Thu na up uh ciangin Kha Siangtho na ngah uh hiam?” ci-in a dot leh, “Kha Siangtho a omlam nangawn ka za nai kei uh hi,” ci-in a dawng uh hi. [3] Tua ciangin Paul in, “Tua ahihleh na kituiphumna dan uh bangci bang ahi hiam?” ci-in a dot ciangin, “Tuiphumpa Johan’ thugen bang pawl ahi hi,” ci-in a dawng uh hi. [4] Tua ciangin Paul in, “Johan’ hilh tuiphumna pen mawhna a kisik mite a’ ding ahi hi. Amah in Israel mite kiangah, ‘Keima nunga hong pai ding pa Jesuh um un,’ ci-in gen hi,” a ci hi. [5] Amaute in hih thu a zak uh ciangin Topa Jesuh’ minin tui a kiphum uh hi. [6] Paul in amaute tungah a khut a ngakkhit ciangin amaute tungah Kha Siangtho hong tung hi. Amaute in pau lamdang hong paupah uh a, Pasian’ thu zong a gen uh hi.</row>
		<row book="45" chapter="4" verse="16" tag="">[16] Tua ahih manin Abraham’ suanlekhakte khempeuh tungah Pasian’ hehpihna piakkhong a suahtheih nadingin Thukham a zuite bek in ngah loin, Abraham’ up bangin a umte in zong a ngahtheih nadingun upna bulphuhin thuciamna kipia hi. Bang hang hiam cih leh Abraham pen kha thu lamah eite khempeuh’ pupi ahi hi.</row>
		<row book="45" chapter="5" verse="5" tag="">[5] Pasian in eite tungah a hong piak a Kha Siangtho tawh eite sungah ama itna hong guang ahih manin hih lametna in eite hong lungkiasak ngei lo hi.</row>
		<row book="45" chapter="8" verse="1-2" tag="">[1] Ahi zongin tu-in ahihleh Khrih Jesuh tawh kipawlin a nungta mite pen mawhna thukhenna tawh kipelh hi. [2] Bang hang hiam cih leh Khrih Jesuh tawh a hong kipawlsak Kha Siangtho in mawhna le sihna a piangsak thukham panin kei hong suaktasak khinta hi.</row>
		<row book="45" chapter="8" verse="4-6" tag="">[4] Eite’ deihna bangin nungta loin Pasian’ Kha Siangtho’ deihna bangin a nungta eite sungah Thukham’ deihna teng a kicin theih nadingin Pasian in a Tapa a hong sawl ahi hi. [5] Amau pumpi deihna bangin a nungtate, amau pumpi deihna in a lungsim uh a uk hi; Kha Siangtho deihna bangin a nungtate, Kha Siangtho in amau lungsim a uk hi. [6] I ngaihsutna, i pumpi deihna uksak lehang sihna tawh kizom hi; i ngaihsutna, Kha Siangtho uksak lehang nuntakna le nopsakna tawh a kizom hi.</row>
		<row book="45" chapter="8" verse="9" tag="">[9] Note sungah Pasian’ Kha Siangtho hong om nakleh nomau pumpi deihna bangin gamta loin Kha Siangtho deihna bangin na gamta ding uh hi. Khrih lungsim a nei lote Khrih tawh kipawl lo hi.</row>
		<row book="45" chapter="8" verse="13-16" tag="">[13] Na pumpi uh deihna zui-in na gamtat uhleh na si ding uh a, ahi zongin Kha Siangtho huhna tawh na mawh gamtatnate uh na sihsak uhleh na nungta ding uh hi. [14] Pasian’ Kha Siangtho in a makaih mite, Pasian’ tate ahi uh hi. [15] Note tungah Pasian in a hong piak a Kha Siangtho in note na lau nadingun sila-in a hong bawl hi lo a, Kha Siangtho in Pasian’ tate a hong suaksak ahi zaw hi. Tua Kha Siangtho mah in Pasian pen, “Pa aw, Pa aw,” hong ci theisak hi. [16] Eite, Pasian’ tate ihihna thu eima lungsim bek in a gen hi loin Pasian’ Kha Siangtho in zong hong genpih hi.</row>
		<row book="45" chapter="8" verse="26-27" tag="">[26] Tua ahih manin eite bangzahin ginalo hitalehang eite a hong huh dingin Kha Siangtho a hong pai hi. Eite in a kilawm bangin thunget ding nangawn i thei kei a, ahi zongin Kha Siangtho mah in tauna tawh eite a dingin a hong thumsak hi. [27] Kha Siangtho in Pasian’ deihna tawh kizui-in Pasian’ mite a dingin hong thumsak ahih manin mihingte’ lungsimtawng thu a thei Pasian in Kha Siangtho’ ngaihsutna a thei hi.</row>
		<row book="45" chapter="14" verse="17" tag="">[17] Bang hang hiam cih leh Pasian’ Ukna pen nekledawn tawh a kisai thu hi lo a, Kha Siangtho hangin i ngah Pasian’ deih bangin gamtatna, kilemna, lungdamna, cihte hizaw hi.</row>
		<row book="45" chapter="15" verse="13" tag="">[13] Kha Siangtho’ huhna tawh note’ lametna a khan semsem theih nadingin, lametna a hong piathei Pasian in, amah na upna uh hangin lungdamna le nopsakna tawh note hong kidimsak tahen.</row>
		<row book="46" chapter="2" verse="11-15" tag="">[11] Mihing khat’ ngaihsutna pen ama lungsim bek mah in a theih mah bangin Pasian’ Kha Siangtho bek mah in Pasian’ thu a cingin a thei hi. [12] Eite’ ngah lungsim pen leitung mite’ lungsim hi lo a, Pasian in eite tungah a hong piak na khempeuh i theih nadingin Pasian’ hong piak Kha Siangtho lungsim ahi hi. [13] Tua ahih manin hih bangin thu ka hong gen uh ciangin zong, mihingte’ hong hilh pilna kamte a zang hi loin, Kha Siangtho a nei mite tungah kha tawh kisai thu ka gen uh ciangin Kha Siangtho in a hong hilh kammalte zangin a gen ka hi uh hi. [14] Ahi zongin Kha Siangtho a nei lo mite in Pasian’ Kha Siangtho in a hong piak nate sang thei lo uh hi. Kha Siangtho a nei mite bek in theithei uh ahih manin amaute in tel thei lo uh a, amau a dingin a haihuai thu khat ahi lel hi. [15] Kha Siangtho a nei mite in na khempeuh theithei uh a, ahi zongin leitung mite in bangmah thei lo uh ahih manin a lungmang uh hi.</row>
		<row book="46" chapter="3" verse="16" tag="">[16] Note pen Pasian’ biakinn na hihna uh le note sungah Pasian’ Kha Siangtho a teng ahih lamtak na theihsa uh ahi hi.</row>
		<row book="46" chapter="6" verse="11" tag="">[11] Note pawlkhat, tua bangin na gamta uh hi. Ahi zongin note pen i Topa Jesuh Khrih le i Pasian’ Kha Siangtho hangin mawhna panin a hong kisiangsak khinsa, Pasian’ tungah a kipiasa, Pasian tawh a kipawlsa mite na hi uh hi.</row>
		<row book="46" chapter="6" verse="19" tag="">[19] Na pumpi uh, Pasian in a hong piak, note’ sungah a teng Kha Siangtho’ biakinn ahih lamtak thei lo na hi uh hiam? Note’ pumpi, nomau’ neihsa hi lo a, Pasian a’ ahi hi.</row>
		<row book="46" chapter="12" verse="1-14" tag="">[1] Sanggamte aw, Kha Siangtho’ hong piak siamna a tuamtuamte tawh kisai thu na theih loh khak ding uh ka deih kei hi. [2] Lawki na hih lai-un a pau thei lo milimte’ thu-in na gamta uh a, na lungsim uh tua milimte in hong zo mahmah hi. [3] Tua ahih manin Kha Siangtho in lam a lah mite in, “Jesuh in samsiatna ngah ta hen,” a cih lohna, le Kha Siangtho in lamlak kei leh kuamah in, “Jesuh pen Topa hi,” a cih theih loh nading thu na theih ding uh ahi hi. [4] Tu-in siamna a nam tuamtuam om a, ahi zongin a hong pia Kha Siangtho a kibang ahi hi. [5] Nasepna a nam tuamtuam om a, ahi zongin a na i sepsak Topa a kibang ahi hi. [6] Nasep nading siamna a nam tuamtuam om a, ahi zongin septheih nading siamna a hong pia Pasian a kibang ahi hi. [7] Mi khempeuh a dingin phattuamna a omtheih nadingin Kha Siangtho’ hong ompihna a nam tuamtuamin hong kilang hi. [8] Kha Siangtho in mi khat tungah thuthuk pilna hong guan a, tua Kha Siangtho mah in adang khat tungah thugen siamna hong guan hi. [9] Adang khat tungah upna hong guan a, adang khat tungah cina damsak theihna hong guan hi. [10] Adang khat tungah nalamdang bawl theihna, adang khat tungah Pasian’ thu hilh ding siamna, adang khat tungah Kha Siangtho piak siamna ahi leh ahi lo khentheih nading siamna, adang khat tungah pau lamdang pau theihna, adang khat tungah tua pau lamdang tuamtuam paunate a khiatna gentheihna hong pia hi. [11] Hih siamna a tuamtuamte a hong pia pen Kha Siangtho a kibang khat bek mah hi a, mi a tuamtuamte tungah ama hoihsak bangin a hong piak ahi hi. [12] Pumpi pen khat bek hinapi-in na a tuamtuam a nei hi. Pumpi in na a tuamtuam tampi a neih hangin pumpi khat bek mah ahih veve mah bangin Khrih zong pumpi na a tuamtuam a nei pumpi khat ahi hi. [13] Jew mi ihi a, Gentail mi ihi zongin, sila ihi a, sila ahi lo ihi zongin, eite minam tuamtuam ihih hangin Kha Siangtho khat bek mah in Jesuh’ pumpi a suak dingin ama sungah hong phum a, eite khempeuh tungah a hong kipia pen tua a kibang Kha Siangtho khat bek mah ahi hi. [14] Pumpi in na khat bek nei loin nam tampi tak a nei hi.</row>
		<row book="47" chapter="3" verse="3" tag="">[3] Hih lai pen Khrih mahmah in gelhin kote a hong puasak ahihna thu kitel mahmah hi. Laidal le suangpek tungah laitui le laikung tawh a kigelh hi lo a, mihing lungtang tungah a nungta Pasian Kha Siangtho tawh a kigelh ahi hi.</row>
		<row book="47" chapter="3" verse="6" tag="">[6] Thuciamna thak nasem thei dingin kote tungah siamna a hong pia hi. Tua hong piakna pen lai-a kigelh thukham tawh hi loin Kha Siangtho tawh ahi hi. Bang hang hiam cih leh lai-a kigelh thukham in sihna piangsak a, ahi zongin Kha Siangtho in nuntakna hong pia hi.</row>
		<row book="47" chapter="3" verse="17-18" tag="">[17] Hih lai munah Topa a cih pen Kha Siangtho hi a, Topa’ Kha Siangtho a omna mun peuhpeuhah suahtakna om hi. [18] Tua ahih manin eite khempeuh i maitang hong kiliah nawn loin Topa’ minthanna vangtaang i kilangsak hi. Topa kiang panin a hong pai Kha Siangtho ahi tua minthanna vang in amah tawh a kibang dingin eite hong bawlpha a, minthanna khat panin minthanna sangzaw-ah hong omsak hi.</row>
		<row book="47" chapter="5" verse="5" tag="">[5] Hih kikheel nading a hong vaihawmsak pa pen Pasian hi a, kote a hong piak dingte khempeuh hong pia taktak ding cih a lahna-in kote tungah ama Kha Siangtho a hong pia hi.</row>
		<row book="48" chapter="3" verse="1-3" tag="">[1] Galati mihaite aw, singlamteh tungah Jesuh Khrih a sihna thu teltakin na theihsa uh ahih manin kua’ khemsa-in hici thei mawk na hi uh hiam? [2] Thukham na zuihna hangun Pasian’ Kha Siangtho ngah na hi uh hiam, ahih kei leh lungdamna thu za-in na upna hang uh hizaw ahi hiam? [3] Pasian’ Kha Siangtho tawh na patkhit uh ciangin nomau’ thatanghat thu tawh khup a sawm ding zahin hici hai lawmlawm na hi uh hiam?</row>
		<row book="48" chapter="4" verse="6" tag="">[6] Note pen ama tate na hihna uh a hong lah nadingin Pasian in ama Tapa’ Kha Siangtho, eite sungah hong tumsak a, tua Kha Siangtho in Pasian pen, “Pa aw, pa aw,” hong cisak hi.</row>
		<row book="48" chapter="5" verse="16-18" tag="">[16] Note kiangah ka hong gen thu in: Kha Siangtho’ hong sawlna bangin gamta unla, na pumpi uh utna bangin gamta kei un. [17] Bang hang hiam cih leh ei’ pumpi ut bangin gamta lehang Kha Siangtho’ deihna tawh na kituak lo a, Kha Siangtho’ deihna bangin gamta lehang ei’ pumpi deihna tawh na kituak lo zel ahih manin hih nih tegel a kilangpang niloh na hi a, note’ ut bangin a gamta thei lo na hi uh hi. [18] Kha Siangtho’ deihna bangin na gamtat uhleh Thukham khutnuai-ah na om nawn kei uh hi.</row>
		<row book="48" chapter="5" verse="22-26" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi. [24] Tua hi a, Jesuh Khrih a zui mite in a leitung lungsim pianzia uh le a leitung lungsim deihna khempeuh uh a phiat khitsa ahi hi. [25] Kha Siangtho in eite hong nungtasak khinta ahih manin ama hong sawlna bangin eite a nungta ding ihi hi. [26] Kuamah kiphasak loin, khatlekhat kiphin loin, kuamah i kihaza kei ding hi.</row>
		<row book="48" chapter="6" verse="1" tag="">[1] Sanggamte aw, mi khatpeuh a gamta khial a om ciangin, Kha Siangtho’ deihna bangin a nungta note in tua a khial pa a manin a gamtatkik theih nadingin thunem zangin na huh un. Note in zong amah bangin ze-etna na tuahkhak loh nadingun na kikem un.</row>
		<row book="49" chapter="1" verse="13-14" tag="">[13] Note in zong hotkhiatna a hong ngahsakthei Lungdamna Thu a man za-in Khrih na up uh ciangin, Pasian in a hong ciamsa bangin ama mi na hihna uh a kilat nadingin note tungah Kha Siangtho hong piakna tawh a hong ciamteh hi. [14] Tua Kha Siangtho pen, Pasian in piak dingin a hong ciamsa thu eite khempeuh in i ngah taktak ding a kician ahihna thu a hong lahna hi a, ama mi ahi taktak eite khempeuh pen a suakta takpi mite ihihna a kilat nading ahi hi. Tua ahih manin a kuamah peuh in Pasian phat ciat ni.</row>
		<row book="49" chapter="3" verse="16" tag="">[16] note’ lungsim a thahat nadingin Pasian in a kicing ama vangliatna sung panin a Kha Siangtho tawh note hong thakhauh sakin,</row>
		<row book="49" chapter="4" verse="3-4" tag="">[3] Kha Siangtho kimakai sakin, khatlekhat kilemin pawlkhat na hihna uh na kipsak tawntung un. [4] A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Kha Siangtho zong khat bek mah a neikhawm ihi hi.</row>
		<row book="49" chapter="4" verse="30" tag="">[30] Ni khat ni ciangin Pasian in note hong tatkhiat taktak nading thu a ciantakin hong lahna le Pasian’ neihsa na hihna uh hong ciamtehna-in Kha Siangtho hong pia ahih manin, tua Pasian’ Kha Siangtho na dahsak kei un.</row>
		<row book="49" chapter="5" verse="18" tag="">[18] Zu in mi siasak thei ahih manin zu ne kei unla, Kha Siangtho tawh a kidimin omzaw un.</row>
		<row book="49" chapter="6" verse="12" tag="">[12] Eite’ do pen leitung mite hi lo a, vantung huihlakah a om ukna, aana a neite, hih leitung khuamial a uk a tuamtuamte ahi hi.</row>
		<row book="49" chapter="6" verse="17" tag="">[17] Siklukhu khuk bangin hotkhiatna nei unla, Kha Siangtho in a hong piak Pasian’ thu pen namsau zat bangin na zang un.</row>
		<row book="52" chapter="1" verse="6" tag="">[6] Kote le Topa’ gamtat bangin note na gamta uh a, note in gimna nakpitakin thuaklawh napi-in Kha Siangtho’ huhna tawh lungdam takin thu umin na om uh hi.</row>
		<row book="54" chapter="4" verse="1" tag="">[1] Nidang ciangin a upna panun mi pawlkhat pialin, zuauthu gente le dawi thu a kigente a zuih nading uh Kha Siangtho in teltakin a gen hi.</row>
		<row book="56" chapter="3" verse="4-6" tag="">[4] Ahi zongin eite hong Honpa ahi Pasian’ itna le a migitna thu hong kilat ciangin, [5] amah in eite hong honkhia hi. Eite in na hoih i sepzawhna hangin hong honkhia hi loin eite tungah suahtakna le nuntakna thak a hong pia Kha Siangtho in hong sawpsiangna hangin a hong hehpihna tawh a hong honkhia ahi hi. [6] Pasian in eite hong Hon Jesuh Khrih hangin eite tungah a kicing takin Kha Siangtho hong pia ahih manin,</row>
		<row book="58" chapter="9" verse="14" tag="">[14] tawntung Kha Siangtho hangin Pasian tungah a cingtaak biakpiak nadingin Khrih in a piak ama sisan in na tam semkhia zozaw ding a, a nungta Pasian’ na i septheih nadingin bangmahin a kimang lo nasepna panin ama sisan in i lungsim hong siangsak ding hi.</row>
		<row book="58" chapter="10" verse="29" tag="">[29] Tua bang ahihleh Pasian’ Tapa a simmawh, mawhna a hong maisak Pasian’ thuciamna sisan a thudon lo, Pasian’ hehpihna a hong puak Kha Siangtho a hehsakte’ thuak ding bangzah takin lianzaw kan ding ahi hiam?</row>
		<row book="60" chapter="1" verse="11" tag="">[11] Khrih in gimna thuakin, tua khit ciangin minthanna a ngah nading thu Kha Siangtho in a gen ciangin, amaute sungah a om tua Khrih’ Kha Siangtho in kua a cihna hi a, bang hun ciang hi ding hiam, ci-in a kankan uh pen tuhun thu a gen ahi hi.</row>
		<row book="60" chapter="2" verse="11" tag="">[11] Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi’ deihnate na kikham un.</row>
		<row book="60" chapter="4" verse="14" tag="">[14] Khrih nungzui hihna hangin mite’ kosiatna na thuak uhleh note sungah a minthang Kha Siangtho ahi Pasian’ Kha Siangtho hong om ahihna lim ahih manin a hampha mahmah na hi uh hi.</row>
		<row book="61" chapter="1" verse="21" tag="">[21] Bang hang hiam cih leh mihingte in a deih manin mailam thugenkholh theihna a kingah hi lo a, Kha Siangtho’ sawlna tawh Pasian’ kiang panin a hong pai thute a kigen ahi zaw hi.</row>
		<row book="62" chapter="2" verse="19-20" tag="">[19] Khrih’ gal ahi hih mite pen ei’ pawl hi ngei napi-in hong taisan uh hi. Ei’ pawl taktak hileh eite tawh omkhawm paisuak ding uh ahih manin, tu-in amaute paikhia uh ahih ciangin ei’ pawl taktak ahihlohna uh hong kilang hi. [20] Ahi zongin Khrih in note tungah Kha Siangtho hong piakhin ahih manin note khempeuh in a man na thei uh hi.</row>
		<row book="62" chapter="2" verse="27" tag="">[27] Khrih in note tungah ama Kha Siangtho hong piakhin a, tua Kha Siangtho na neih laiteng uh kuamah in note hong hilh ding kisam nawn lo hi. Bang hang hiam cih leh Kha Siangtho in note tungah thu khempeuh hong hilh a, tua a hong hilh thute a man vive hi a, zuauthu khat zong om lo hi. Tua ahih manin Kha Siangtho’ hilhnate zui unla, Khrih sungah kiptakin om un.</row>
		<row book="62" chapter="4" verse="1" tag="">[1] Ka it lawmte aw, kha ka nei a ci mi khempeuh’ thugen um kei unla, tua thute Pasian kiang pan mah ahi hiam, ci-in kantel un. Bang hang hiam cih leh leitungah kamsang a kineihkhem tampi hong om khinta hi.</row>
		<row book="65" chapter="1" verse="19" tag="">[19] Hih mite in pawl kikhenna piangsakin, amau pumpi deihna bangin gamta uh a, Kha Siangtho zong nei lo uh hi.</row>
	</category>
	<category id="42">
		<row book="1" chapter="9" verse="5-6" tag="">[5] Mi khatpeuh in hong thah le ama tungah sihna dan ka pia ding hi. A hong that ganhing peuhmah ka that ding a, a mipihte a that mi peuhmah gim ka pia ding hi. [6] Mi a that peuhmahte pen, midangte in amah that ding hi. Bang hang hiam cih leh Pasian in ama lim bangin mi bawl hi.</row>
		<row book="1" chapter="9" verse="20-23" tag="">[20] Noah pen lo kho masa pa hi a, amah in leenggui lo khat a bawl hi. [21] Amah in leenggahzu ne-in kham a, a puanbuk sungah bangmah silh loin a lum hi. [22] Kanaan’ pa Ham in a pa guaktangin a omna mu a, a pualama om a sanggam nihte kiangah a gen hi. [23] Tua ciangin Shem le Jafeth in puan khat la-in amau tegel’ liangko tuakah baang uh a, a nung leh lamun pai-in a pa uh’ guaktang omna a khuh uh hi. Amaute in maingat lo uh ahih manin a pa uh guaktang omna mu lo uh hi.</row>
		<row book="1" chapter="47" verse="11-12" tag="">[11] Tua ciangin Faro’ thupiaksa bangin Josef in leitang a hoihpen, Rameses leitang, Egypt gam sungah neihsa pia-in a pa le a sanggamte a tengsak hi. [12] Josef in a pa, a sanggamte, le a pa’ innkuante khempeuh a ne ding zah tawh kizui-in an a pia hi.</row>
		<row book="2" chapter="20" verse="12-13" tag="">[12] “ TOPA na Pasian un note hong piak leitang tungah na khan uh a sau theih nadingin na nu le na pa uh zahtak un. [13] “Mi na that kei ding uh hi.</row>
		<row book="2" chapter="21" verse="17" tag="">[17] “Ama pa hitaleh ama nu hitaleh a samsia mi peuhmah kithat ding hi.</row>
		<row book="2" chapter="21" verse="22-25" tag="">[22] “Mite kitawngin numei naupaii khat liamsak a, tatolhin; ahi zongin siatna in a zuihbeh kei nakleh, tua nu’ pasal in ama tunga a cihzah tawh kituakin tua numei a liamsak mi kigam ding a, thukhente’ khenna bangin amah liau ding hi. [23] Siatna khatpeuh in a zuihbeh leh, tua ciangin nuntakna tang ding nuntakna, [24] mit tang ding mit, ha tang ding ha, khut tang ding khut, khe tang ding khe, [25] meikang tang ding meikang, liamna tang ding liamna, siatna tang ding siatna pia ding hi.</row>
		<row book="2" chapter="23" verse="2-3" tag="">[2] Siatna a bawl dingin mihon na zui kei ding uh hi. Thutang a hei khia dingin mihonpi nung zui-in thu neihna-ah teci na pang kei ding uh hi. [3] Ama thu neihna-ah mizawng pa na langneih kei ding uh hi.</row>
		<row book="3" chapter="19" verse="3" tag="">[3] Note a kuamah peuh in na nu le na pa uh zahtakin, note in ka Sabbath-te na tang ding uh hi; kei pen TOPA na Pasian uh ka hi hi.</row>
		<row book="3" chapter="19" verse="15" tag="">[15] “Note in thukhenna-ah thu a tang loin na khen kei ding uh hi. Mizawngte langgen loin, a liante’ thu zui loin, thumanna tawh na vengte uh thu na khen ding uh hi.</row>
		<row book="3" chapter="20" verse="9" tag="">[9] “Bang hang hiam cih leh a nu ahih kei leh a pa a samsia mi peuhmah kithat ding hi. Amah in a nu ahih kei leh a pa samsia khin a, ama sihna amahmah ngawh ding ahi hi.</row>
		<row book="5" chapter="1" verse="16-17" tag="">[16] “Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat le a sanggampa ahi a, amah tawh a om khualmipa tawh ahi zongin thu a mantakin khen un. [17] Thukhenna-ah angvan na nei kei ding uh hi. A neu le a liante a kibangin a thu na ngai ding uh a, maitang zahtak tuam na nei kei ding uh hi. Bang hang hiam cih leh thukhenna pen Pasian-a’ ahi hi. Note a dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.</row>
		<row book="5" chapter="5" verse="16-17" tag="">[16] “‘ TOPA note’ Pasian in hong piak leitang tungah na khan uh sau-in na nopsak theih nadingun TOPA note’ Pasian in hong thupiak bangin na nu na pa uh zahtak un. [17] “‘Mi na that kei ding uh hi.</row>
		<row book="5" chapter="13" verse="4" tag="">[4] TOPA na Pasian uh nung zui-in, amah na zahtak ding uh a, a thupiaknate zui-in a thu na ngai ding uh a, amah bia-in amah na beel ding uh hi.</row>
		<row book="5" chapter="16" verse="18-19" tag="">[18] “Na minam uh tawh kizui-in TOPA na Pasian un note hong piakna khuate-ah thukhente le uliante na koih ding uh a, amaute in a manin mite tungah thu khen ding uh hi. [19] Thutang na heikhia kei ding uh a, angvan tuam na nei kei ding uh hi. Sumgolh in mipilte’ mit tawsakin thumante’ thu heikhia ahih manin sumgolh na la kei ding uh hi.</row>
		<row book="5" chapter="27" verse="16" tag="">[16] “‘A nu ahi a, a pa ahi zongin a zahtak lo mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="6" chapter="24" verse="14" tag="">[14] “Tua ahih ciangin tu-in TOPA zahtak unla, lungsim tak le thumanna tawh ama na sem un. Na pu na pate un Gun gal le Egypt gam sungah a biak uh pasian-te koihkhia unla, TOPA’ na sem un.</row>
		<row book="9" chapter="22" verse="3" tag="">[3] Tua lai mun panin Moab gam Mizpah-ah David a pai hi. Amah in Moab kumpipa kiangah, “Pasian in kei a dingin hong sepsak ding ka theih matengin ka nu le ka pa na kiangah hong omsak in, ci-in kong thum hi,” a ci hi.</row>
		<row book="10" chapter="1" verse="14-15" tag="">[14] David in ama kiangah, “ TOPA’ sathau nilh pa a that dingin na khut na liik khiat ding na lau loh a bangci thu ahi hiam?” a ci hi. [15] Tua ciangin David in tangvalte khat samin, “Pai in; amah thatlum in,” a ci hi. Amah in tua thupuak pa sat a, amah a si hi.</row>
		<row book="11" chapter="2" verse="19" tag="">[19] Tua ahih ciangin Adonijah tangin ama tungah thu a gen dingin Kumpi Solomon kiangah Bathsheba va pai hi. Tua ciangin tua nu a dawn dingin kumpipa dingin tua nu mai-ah a kun hi. Tua ciangin ama tokhom tungah tu-in kumpipa’ nu a dingin tutna khat lasak hi. Tua nu ama taklamah a tu hi.</row>
		<row book="11" chapter="2" verse="31-33" tag="">[31] Kumpipa in amah dawngkikin, “Ama cihsa bangin hih in; amah satlum inla phum in. Joab in thu om lopi-in mi a thahna hangin mawhna pen keima tung le ka suanlekhakte’ tung panin tua bangin na siangsak ding hi. [32] TOPA in ama mawhna ama lu tung mahah tungsakkik ding hi. Bang hang hiam cih leh ka pa David’ theih loh kalin amah in Israel galkapte a uk Ner’ tapa Abner le Judah galkapte a uk Jether’ tapa Amasa, amah sangin thuman zaw-in a hoihzaw ahi mihing nih do-in namsau tawh a that hi. [33] Tua ahih ciangin mi thahna hangin gimna pen Joab’ lu tung le ama suanlekhakte’ lu tungah a tawntungin hong tungkik ding hi. Ahih hangin David’ tung, ama suanlekhakte’ tung, ama innkuan tung, le ama kumpi tokhom tungah TOPA’ kiang panin a tawntung nopna om ding hi,” a ci hi.</row>
		<row book="11" chapter="19" verse="20" tag="">[20] Tua ciangin amah in a bawngtalte nusia-in Elijah’ nungah tai a, “Ka nu le ka pa kam vaikhakin hong namsak phot in; tua ciangin nang kong zui ding hi,” a ci hi. Amah in Elisha kiangah, “Paikik in; nang hong khaktan ka hi hiam?” a ci hi.</row>
		<row book="19" chapter="139" verse="13-16" tag="">[13] Bang hang hiam cih leh ka pumpi na khempeuh na hong piangsak a, ka nu’ gil sungah keimah nong khuituah hi. [14] Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi. [15] A thukna sung mun simthamah kei hong kikhuituahin hong kibawl laitakin, ka guh ka taang, na mai-ah kiliah lo hi. [16] A kipiangsak nai lo keima pumpi nate na mit in a mu hi. Ka pumpi nate khat beek a om ma, ka ni zah ding a kiciangtan laitakin, tuate khempeuh na laibu sungah kigelh khin hi.</row>
		<row book="20" chapter="1" verse="8" tag="">[8] Ka ta aw, na pa’ hong thuhilhna hoihtakin zui inla, na nu’ hong thugente ngai in.</row>
		<row book="20" chapter="14" verse="31" tag="">[31] Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna ahi hi.</row>
		<row book="20" chapter="17" verse="5" tag="">[5] A zawngte a simmawh pa in amah a Piangsak pa a simmawh hi a, midangte’ tuahsiatna-ah a lungdam mipa in gim thuak hamtang ding hi.</row>
		<row book="20" chapter="24" verse="23-25" tag="">[23] Mipil dangte in zong hih bangin thu gen uh hi: Mi lang muhin thukhenna hoih lo hi. [24] Mimawh kimlai a diksak thukhen pa leitung a mi khempeuh in mudahin phuisam ding hi. [25] A mawh mi gim a pia thukhen pa ahihleh thupha kipia-in daupai ding hi.</row>
		<row book="20" chapter="28" verse="21" tag="">[21] Mi langbawlna hoih lo a, ahi zongin letsong neucik khat hangin thukhente gamta khial thei zel hi.</row>
		<row book="20" chapter="30" verse="17" tag="">[17] A pa a simmawh mipa, a nu’ thu a mang nuam lo mipa, va-ak in a mittang khelkhiat sakin musanete in a sa ne ding uh hi.</row>
		<row book="23" chapter="45" verse="10" tag="">[10] A pa kiangah, “Nangmah in kua piangsak na hi hiam?” a ci pa hitaleh, a nu kiangah, “Nang in nausuak dingin kua gimpih na hi hiam?” a ci pa in gimna ngah ta hen!</row>
		<row book="39" chapter="1" verse="6" tag="">[6] Vanglian TOPA in siampite tungah hih bangin hong ci hi: “Tapa in a pa zahtak a, nasempa in a topa kihta hi. Kei pen na pa uh hinapi, bang hangin hong zahtak lo a, na topa uh hinapi, bang hangin hong kihta lo na hi uh hiam? No siampite in kei hong simmawh napi-in, ‘Bang hong ci simmawh ka hi uh hiam?’ na cilai uh hi.</row>
		<row book="40" chapter="15" verse="4-6" tag="">[4] Pasian in, ‘Na nu le na pa na zahtak in,’ ci a, tua banah, ‘A nu ahi a, a pa ahi zongin a gensiate in thahna thuak ding hi,’ ci lai hi. [5] Ahi zongin note in, ‘Mi khatpeuh in a nu ahi a, a pa ahi zongin a huh theih nading na khat peuhpeuh a neih leh, tua na pen Pasian a’ ding hi, ci peuh leh, a nu le a pa piak kul nawn lo hi,’ ci-in thu na hilh uh hi. [6] Tua ahih manin na pupa ngeina uh na zuihna uh hangin Pasian’ thu na palsat uh hi.</row>
		<row book="40" chapter="19" verse="19" tag="">[19] na nu na pa zahtak in; nang na ki-it bangin na vengte na it in, cihnate ahi hi,” a ci hi.</row>
		<row book="41" chapter="7" verse="10-13" tag="">[10] Moses in, ‘Na nu le na pa zahtak un. A nu a pa a samsiate kithat hen,’ ci hi. [11] Ahi zongin note in, ‘Mi khatpeuh in a nu a pa a piaktheih ding na khat peuhpeuh a neih hangin, hih penkorban(Pasian a’ ding) hi, ci peuh leh, [12] a nu le a pa a huh nading panin suakta thei hi,’ ci-in thu na hilh uh hi. [13] Hih bang danin mite thu na hilhna uh tawh Pasian’ thu na pampaih uh hi. Hih bangzia-in na gamtatna uh adang tampi zong omlai hi,” a ci hi.</row>
		<row book="42" chapter="2" verse="51" tag="">[51] Tua ahih ciangin a nu le a pa zui-in Nazareth khua-ah ciahkik a, amaute’ thu mangin tua lai-ah hoihtakin a om hi. A nu in hih thu khempeuh a lungsim sungah ngaihsunsun hi.</row>
		<row book="42" chapter="18" verse="20" tag="">[20] Numei tungah mawh kei in; mi that kei in; mi’ neihsa gu kei in; zuauthu gen kei in; na nu na pa zahtak in, cihna thukhamte thei lo na hi hiam?” a ci hi.</row>
		<row book="43" chapter="19" verse="26-27" tag="">[26] Jesuh in ama nu le a it a nungzui pa a dingkhawm a muh ciangin a nu kiangah, “Nu aw, tua lai-ah na tapa om hi,” a ci hi. [27] Tua ciangin a nungzui pa kiangah, “Na nu tua lai-ah om hi,” a ci leuleu hi. Tua ahih manin tua hun a kipanin nungzui pa in ama inn-ah Jesuh’ nu Mary a kem hi.</row>
		<row book="44" chapter="10" verse="24-28" tag="">[24] A zing ciangin Sisaria khua a tung uh hi. Kornelias in zong amaute’ tun ding lamen ahih manin, a beh a phungte le a lawm itteng a inn-ah a na samkhol hi. [25] Peter hong tun ciangin Kornelias in na dawn a, a khe kiangah bokin a bia hi. [26] Ahi zongin Peter in amah kaito a, “Ding in; kei zong mihing mah ka hi lel hi,” a ci hi. [27] Tua bangin a kiho kawmin Peter zong inn sungah tum a, mi tampi tak a na om a muh ciangin [28] amaute kiangah, “Note mahmah in zong limtakin na theih ciat uh mah bangin Jew mite pen minam dangte kiangah hawhin a kikholh ding a ngeina hi lo hi. Ahi zongin mi khat peuhpeuh a nin hi, ci-in ka ngaihsut loh nadingin Pasian in kei tungah a thu hong lakkhin zo hi.</row>
		<row book="45" chapter="12" verse="10" tag="">[10] Unau ki-itna lungsim nei unla, khatlekhat kizahtak bawl ding lamsang kidem un.</row>
		<row book="48" chapter="5" verse="26" tag="">[26] Kuamah kiphasak loin, khatlekhat kiphin loin, kuamah i kihaza kei ding hi.</row>
		<row book="49" chapter="4" verse="32" tag="">[32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="49" chapter="5" verse="21-25" tag="">[21] Khrih na zahtakna uh hangin na thu uh na kimang tuak un. [22] Zite aw, Topa’ thu na man’ uh mah bangin na pasalte uh thu na mang un. [23] Bang hang hiam cih leh Khrih pen ama pumpi ahi pawlpi a honkhia pa hi-in, pawlpi tungah ukna thu a neih mah bangin pasal in a zi tungah ukna thu a nei ahi hi. [24] Pawlpi pen Khrih’ khutnuai ahih mah bangin zite zong thu khempeuhah a pasalte uh khutnuai hi ding uh hi. [25] Pasalte aw, Khrih in pawlpi itin a pumpi a piak mah bangin na zite uh na it un.</row>
		<row book="49" chapter="5" verse="33" tag="">[33] Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Lai Siangtho in hih bangin a gen ciangin a thukzaw khat, Khrih le pawlpi a ki-itna a gennopna ahi hi, ci-in ka ngaihsun hi.</row>
		<row book="49" chapter="6" verse="1-3" tag="">[1] Tate aw, na nu na pate uh thu na man ding uh Khristian ngeina hi a, ahi ding mah ahi hi. [2] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi. [3] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi.</row>
		<row book="50" chapter="2" verse="3-4" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. [4] Note’ phattuam nading bek ngaihsun kei unla, midangte’ phattuam nading ngaihsutsak zaw un.</row>
		<row book="51" chapter="3" verse="9-11" tag="">[9] Ngeina lui le gamtatna lui khempeuh a beisakkhin na hihna uh kithei-in khatlekhat tungah zuauthu kigen nawn kei unla, [10] ngeina thak tawh kituakin gamta un. Eite a hong piangsak Pasian a kicing takin i theih semsem nadingin amah a sun dingin a hong thakbawl tawntung ahi hi. [11] Tua ahih manin Gentail mi le Jew mi, vun-at mi le vun-at loh mi, khuapi mi le khuaneu mi, sila le sila ahi lo, cih bangin a kilamdanna om lo a, Khrih pen mi khempeuh a’ ding hi thei a, thu khempeuh a’ ding hi thei a, thu khempeuhah amah bek ahi hi.</row>
		<row book="51" chapter="3" verse="18-20" tag="">[18] Zite aw, Khristiante gamtat dingin a kilawm ahih mah bangin na pasalte uh thu na mang un. [19] Pasalte aw, na zite uh it unla, amaute tungah ngongtat kei un. [20] Tate aw, na nu na pate uh thu man’ tawntung ding pen na Khristian nasep uh ahi hi. Tua bang thumanna in Pasian lungdamsak hi.</row>
		<row book="52" chapter="5" verse="26" tag="">[26] Thu uppih mi khempeuh khatlekhat a siangtho ki-itna lungsim tawh kinamin na kihopih un.</row>
		<row book="55" chapter="3" verse="1-2" tag="">[1] Nitawp ni hun pen a lauhuai hun ahih ding lamtak phawk in. [2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin,</row>
		<row book="58" chapter="12" verse="9" tag="">[9] Tua banah, i leitung pate in gim hong pia a, zong i zahtak lai hi. Tua ahihleh kha thu tawh kisai-ah i Pa’ thu mang phazaw-in i nuntak ding kisam hi.</row>
		<row book="59" chapter="2" verse="1-9" tag="">[1] Sanggamte aw, minthanna vang tawh a kidim i Topa Jesuh Khrih umin na om laitakun a pualama kilang pianziate siksanin mi na deidan kei un. [2] Gentehna-in, kham zungbuh bulhin puan manpha a silh mihau khat le puan siasa a silh mizawng khat, note’ kikhopna-ah hong paikhawm leh, [3] limtakin a kizem mipa zahtakbawl zaw-in, “Hih lai-ah tutna nuamah hong tu in,” ci le-uhcin a, ahi zongin mizawng pa kiangah, “Tua lai-ah na ding phot in,” cihna ahi a, “Sual tung hih ka khe kiang khawngah hong tu in,” cihna ahi zongin kam na zat uhleh, [4] mi a deidan na hi uh a, ngaihsutna hoih lo nei-in a gamta na hi uh hi. [5] Sanggamte aw, hoihtakin na ngai un. Pasian a it mite tungah piak dingin a ciam vantung gam a ngah ding le upna thu-ah mihau a suak dingin Pasian in leitung mizawngte a teel hinapi-in, [6] note in mizawngte na simmawhbawl uh hi. Note hong bawlsia-in thukhen zum hong tun pahpahte, mihaute hizaw uh hi. [7] Pasian in note a hong phuah min hoih a gensiate, mihaute mah ahi uh hi. [8] Lai Siangtho sungah, “Nangmah na ki-it bangin na vengte na it in,” ci-in a genna Topa’ Thukham zui le-uhcin a hoih hi pah hi. [9] Ahi zongin mi na deidan uhleh note a khial na hi uh a, Thukham a palsat na hi veve uh hi.</row>
		<row book="59" chapter="3" verse="9-10" tag="">[9] I leii tawh eite’ pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi. [10] Kam khat sung panin thupha le thusia pusuak khawm hi. Sanggamte aw, hih bang ahi ding hi het lo hi.</row>
		<row book="60" chapter="2" verse="17" tag="">[17] Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un.</row>
	</category>
	<category id="43">
		<row book="2" chapter="18" verse="13-16" tag="">[13] A zing ciangin mite’ thu a khen dingin Moses tu a, zingsang a kipan nitak dongin Moses’ kiimah mite a ding uh hi. [14] Mite a dingin ama hihte khempeuh Moses’ sungpa in a muh ciangin amah in, “Mite a’ dinga nang’ sep hih pen a bangci ahi hiam? Bang hangin nang bek tu a, zingsang a kipan nitak dongin na kiimah mite khempeuh ding ahi uh hiam?” a ci hi. [15] Moses in a sungpa kiangah, “Pasian’ thu a kan dingin kei’ kiangah mite hong pai uh hi. [16] Amaute in thu a neih uh ciangin kei kiangah hong pai uh a, mi khat le a vengpa’ kikalah thu ka khen a, Pasian’ ngeina kipte le ama thukhennate amaute ka theisak hi,” a ci hi.</row>
		<row book="2" chapter="23" verse="6-7" tag="">[6] “Ama thu neihna-ah mizawng pa a thutang kimlai na lelsak kei ding uh hi. [7] A man lopi a mi mawhsak ding panin kikem unla, a dikpa le thuman pa that kei un. Bang hang hiam cih leh a gilo mi ka khah kei ding hi.</row>
		<row book="3" chapter="19" verse="15" tag="">[15] “Note in thukhenna-ah thu a tang loin na khen kei ding uh hi. Mizawngte langgen loin, a liante’ thu zui loin, thumanna tawh na vengte uh thu na khen ding uh hi.</row>
		<row book="5" chapter="1" verse="16-17" tag="">[16] “Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat le a sanggampa ahi a, amah tawh a om khualmipa tawh ahi zongin thu a mantakin khen un. [17] Thukhenna-ah angvan na nei kei ding uh hi. A neu le a liante a kibangin a thu na ngai ding uh a, maitang zahtak tuam na nei kei ding uh hi. Bang hang hiam cih leh thukhenna pen Pasian-a’ ahi hi. Note a dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.</row>
		<row book="5" chapter="16" verse="18-20" tag="">[18] “Na minam uh tawh kizui-in TOPA na Pasian un note hong piakna khuate-ah thukhente le uliante na koih ding uh a, amaute in a manin mite tungah thu khen ding uh hi. [19] Thutang na heikhia kei ding uh a, angvan tuam na nei kei ding uh hi. Sumgolh in mipilte’ mit tawsakin thumante’ thu heikhia ahih manin sumgolh na la kei ding uh hi. [20] Note nungta-in TOPA na Pasian un hong piak leitang na luah theih nadingun a thuman bekbekin na gamta ding uh hi.</row>
		<row book="5" chapter="19" verse="15-18" tag="">[15] “Mi khat in a hihkhak mawhna lian ahi a, khialhna khat peuhpeuh a gamtatna-ah ahi zongin tua mipa’ langah teci khat guak kicing lo ding a, teci nih ahih kei leh teci thum bang thugenna tawh mawhsakna kikipsak bek ding hi. [16] Elna lungsim a nei teci khat in mi khat gamta khial hi, ci-in a mawhsak leh, [17] thuneite a langnih tuakin, tuahun laitak a siampite le thukhente’ mai, TOPA’ mai-ah pai ding uh hi. [18] Thukhente in limtakin kan ding uh a, teci pa pen zuau teci hi-in, a man lopi-in a sanggampa a mawhsak ahihleh,</row>
		<row book="9" chapter="7" verse="15" tag="">[15] Samuel in a nuntak sung tawntung Israel-te thu khen hi.</row>
		<row book="9" chapter="12" verse="3-4" tag="">[3] Hih lai-ah ka om hi; ka mawhna a om leh TOPA’ mai le a sathau nilh pa’ mai-ah ka mawhna hong pulak un. Kua’ bawngtal ka laksak hiam? Ahih kei leh kua’ la ka laksak hiam? Ahih kei leh kua khem ka hi hiam? Kua nengniam ka hi hiam? Ahih kei leh keima mit a tawsak dingin kua’ tung panin sumgolh la ngei ka hi hiam? Ka mawhna nong lah theih uhleh kong dinkik ding hi,” a ci hi. [4] Tua ciangin amaute in, “Nangmah in kote nong khem kei a, zong nong nengniam kei a, mi khat peuhpeuh tung panin zong bangmah na la kei hi,” a ci uh hi.</row>
		<row book="9" chapter="16" verse="7" tag="">[7] Ahih hangin TOPA in Samuel kiangah, “A tungtham hitaleh a tun sanna hitaleh en kei in. Bang hang hiam cih leh amah ka nolh hi. TOPA in mihingte’ muh bangin mu lo hi. Mihingte in a pualam a kilangte en a, ahih hangin TOPA in a lungsim en hi,” a ci hi.</row>
		<row book="11" chapter="3" verse="28" tag="">[28] Tua ciangin Israel mi khempeuh in kumpipa’ piak thukhenna za uh hi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uh hi.</row>
		<row book="14" chapter="19" verse="6" tag="">[6] thukhente tungah, “Note in mi a’ ding hi loin TOPA a dingin a khen na hih manun na hih dingte uh limtakin ngaihsun un; thukhenna na piak laitakun note kiangah amah hong om hi.</row>
		<row book="19" chapter="1" verse="5-6" tag="">[5] Tua ahih ciangin migilote in thukhenna thuak zo lo ding uh a, mimawhte pen midikte’ pawl sungah kihel thei lo ding uh hi; [6] bang hang hiam cih leh TOPA in midikte lam lakin hu tawntung a, migilote ahihleh sia maimang ding uh hi.</row>
		<row book="20" chapter="17" verse="23" tag="">[23] A ginalo thukhente in sumgolh sangsim uh a, a thukhenna uhah thuman om nawn lo hi.</row>
		<row book="20" chapter="19" verse="10" tag="">[10] Mihaite a nop lua-in a nuntak ding kilawm lo a, silate in miliante a uk ding kilawm lo zaw lai hi.</row>
		<row book="20" chapter="19" verse="13" tag="">[13] Tapa hai pen a pa’ lungkhamna hi a, zi phunphun pen a theu thei lo guahciin tawh kibang hi.</row>
		<row book="20" chapter="19" verse="19" tag="">[19] Migilo pa ama thuak ding gimna mah thuaksak zaw in. Honkhia lecin na hotkhiatkik zelzel kul ding hi.</row>
		<row book="20" chapter="19" verse="29" tag="">[29] Mi a thusim lote in ciangduai thuak uh a, mihaite in satna thuak uh hi.</row>
		<row book="20" chapter="21" verse="15" tag="">[15] Thutangin na a kisep ciangin midik khempeuh lungdam a, ahi zongin migilote lungkham hi.</row>
		<row book="20" chapter="24" verse="23" tag="">[23] Mipil dangte in zong hih bangin thu gen uh hi: Mi lang muhin thukhenna hoih lo hi.</row>
		<row book="20" chapter="26" verse="17" tag="">[17] Eite tawh a kisai lo kitotna sunga kiphumna pen ui ommuang khat a bil-in i kaihsak tawh kibang hi.</row>
		<row book="20" chapter="28" verse="21" tag="">[21] Mi langbawlna hoih lo a, ahi zongin letsong neucik khat hangin thukhente gamta khial thei zel hi.</row>
		<row book="20" chapter="31" verse="9" tag="">[9] Amau a’ ding thu genin thu a tangin khen inla, a zawng a cimawh mite amau a dingin a kilawm hamphatna ngahsak in.</row>
		<row book="23" chapter="11" verse="3-5" tag="">[3] Amah in TOPA’ nasep nuamsa ding hi. Amah in a tungtham bek muhna tawh thu khen lo ding a, kam lengsawn bek zakna tawh thu khentat lo ding hi. [4] Thumanna tawh mizawngte’ thu khenin, lungsim nem mite’ thu ahi bangin khensak ding hi. Ama kam panin a thupiakna tawh leitung mite gim kipia ding a, a muk panin a thugenna tawh migilote si ding uh hi. [5] Amah in thuman le thutak tawh ama mite uk ding hi.</row>
		<row book="25" chapter="3" verse="35-36" tag="">[35] Mite in Pasian thusim loin, i hamphatnate hong paihkhiat sakin, [36] zum thukhenna-ah a manin thu a kikhen loh ciangin, amah in a hong thei veve hi.</row>
		<row book="40" chapter="6" verse="14-15" tag="">[14] Note in midangte’ hong mawhna na maisak uhleh vantungah a om na Pa un zong note’ mawhna hong maisak ding hi. [15] Ahi zongin note in midangte’ hong mawhna na maisak kei uhleh vantungah a om na Pa un zong note’ mawhna hong maisak lo ding hi.</row>
		<row book="40" chapter="7" verse="1-4" tag="">[1] “Pasian in note hong mawhsak loh nadingin midangte va mawhsaksak nawn kei un. [2] Bang hang hiam cih leh midangte’ thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. [3] Bang hangin na lawmte’ mit sunga ninthem tang muhsak thei napi-in nangma mit sunga singluang tang phawk thei lo na hi hiam? [4] Nangma mit sungah singluang a tang kimlai, bangci-in na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam?</row>
		<row book="40" chapter="7" verse="12" tag="">[12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="40" chapter="18" verse="6" tag="">[6] “Ahi zongin kei a hong um hih naupangnote khatpeuh a khialsak mi pen a ngawngah an gawina suang lianpi khat kikhihin tuipi thuk sungah kikhiasuk le ama a dingin hoihzaw thampek ding hi.</row>
		<row book="40" chapter="18" verse="15-17" tag="">[15] “Na sanggamte uh na tung uhah hong khialh leh pai-in no tegel bek theihin a khialhna va gen un. Na thu uh a hong man’ leh na sanggampa uh a ngahkik na hi uh hi. [16] Ahi zongin na thu uh a hong mannop kei leh, Lai Siangtho sungah, ‘Mi nih ahih kei leh mi thum’ theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. [17] Amah in tua mite’ thu a mannop kei leh pawlpite tungah a thu ko un. Pawlpite’ thu nangawn a mannop kei leh Gentail mite le siahdongte bangin na ngaihsun un.</row>
		<row book="42" chapter="12" verse="13-14" tag="">[13] Tua laitakin mihon lak panin mi khat in Jesuh kiangah, “Sia aw, ka pa un a hong sihsan gamh pawlkhat tawh ka u in kei hong inntuan nadingin hong gensak in,” a ci hi. [14] Ahi zongin Jesuh in a mipa kiangah, “No unau’ gamh a hawm dingin kua in kei hong seh ahi hiam?” ci-in a dawng hi.</row>
		<row book="42" chapter="6" verse="37" tag="">[37] “Midangte’ thu khen kei un. Tua hileh no tungah zong Pasian in thu hong khen lo ding hi. Midangte mawhsak kei un. Tua hileh Pasian in note zong hong mawhsak lo ding hi. Midangte’ mawhna maisak un. Tua hi leh Pasian in note’ mawhna zong hong maisak ding hi.</row>
		<row book="43" chapter="8" verse="15-16" tag="">[15] Thu a thei lopi-in kei na hong mawhsak uh hi; ahi zongin ke’n kuamah ka mawhsak kei hi. [16] Mi mawhsakin thu a khen hita mah leng zong, a thukhen pen kei bek hi loin kei a hong sawl Pa Pasian le keimah in a khenkhawm ka hih manun ka thukhennate a man taktak ahi hi.</row>
		<row book="45" chapter="2" verse="1-3" tag="">[1] Tua ahih ciangin midangte’ thu a khen note pen kuakua hita le-uh cin na suakta tuan kei ding uh hi. Midangte na mawhsakna uh thute mah note zong gamta veve na hih manun, no zong a mawh mah na hi uh hi. [2] Tua bang mawhna a gamtate, Pasian in gim a piak pen a man mah ahihna i thei ciat hi. [3] Midangte a mawhna hangin thu khenin, no zong tua amau mawhnate mah na bawl veve uh ciangin Pasian’ thukhenna tawh kipelh tuan dingin ki-um peuhmah na hi uh hiam?</row>
		<row book="45" chapter="14" verse="4" tag="">[4] Mi khat’ nasemte tungah kua in thu khen thei ding na hi uh hiam? A gina le a ginalo a khen ding pa pen amau’ Topa ahi hi. A Topa un hoih hi, a cih leh a kipsak zawh nading vangliatna nei ahih manin a kip hi lel ding uh hi.</row>
		<row book="45" chapter="14" verse="10" tag="">[10] Tua ahihleh bang hangin na Khristianpihte uh tungah thu khen a, bang hangin simmawhbawl thei na hi uh hiam? Thukhenna a thuak dingin Pasian’ mai-ah eite khempeuh a ding ciat ding ihi hi.</row>
		<row book="45" chapter="14" verse="12" tag="">[12] Tua ahih manin a kuamah peuh in i gamtatna ciat Pasian’ mai-ah a va kigentel ciat ding ihi hi.</row>
		<row book="46" chapter="4" verse="5" tag="">[5] Tua ahih manin a hun a tunma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau’ ngah dingin a kilawm phatna, Pasian’ kiang panin a ngah ciat ding uh hi.</row>
		<row book="46" chapter="5" verse="1-3" tag="">[1] Note lakah numei tawh paktatna nasia mahmahin, lawkite nangawn a gamtat lohte na gamtatna uh hong kigen a, mi khat in ama nukik nangawn a luppihna thu ka za hi. [2] Tua bang kimlai bangci kisaktheih ding na hi uh hiam? Note na dah mahmah ding uh hizaw a, tua bang mite pen note lak panin na hepkhiat ding uh ahi hi. [3] Note tawh ka pumpi-in ka hong omkhop loh hangin note tawh ka lungsim hong omkhawm a, ka pumpi-in note tawh a hong omkhawm zah mah bangin tua bang a gamta mite tungah i Topa Jesuh’ min tawh mawhsakna thu ka khen khinzo hi.</row>
		<row book="46" chapter="5" verse="12-13" tag="">[12] Tua bang a pualam mite mawhsakin thu ka khen ding kei’ nasep hi lo hi. Pasian in amaute’ thu khen ngawn ding hi. Ahi zongin note in na pawlpih uh mite tungah thu na khen ding uh ahi hi. Lai Siangtho in, “Note lak panin migilo pa na lakhia un,” na ci hi. [13] Tua bang a pualam mite mawhsakin thu ka khen ding kei’ nasep hi lo hi. Pasian in amaute’ thu khen ngawn ding hi. Ahi zongin note in na pawlpih uh mite tungah thu na khen ding uh ahi hi. Lai Siangtho in, “Note lak panin migilo pa na lakhia un,” na ci hi.</row>
		<row book="46" chapter="6" verse="1-6" tag="">[1] Note khatlekhat thu na kineih uh ciangin Pasian’ mi siangthote khensakzaw loin lawki thukhente’ mai na kitun ngam uh hi. [2] Pasian’ mite in leitung mite’ thu a khensakzaw ding ahihlam thei lo na hi uh hiam? Note pen leitung mite’ thu a khensak ding na hih uh ciangin tua bang thu neute khen thei lo lawmlawm na hi uh hiam? [3] Eite pen vantung mite’ thu nangawn a khensak ding ihih lamtak thei lo na hi uh hiam? Tua ahih manin hih leitung a no’ thu neuneute leltak na khentheih zawk kan ding uh ahi hi. [4] Tua bang hinapi-in hih bang thu themthem hong pian ciangin pawlpi sungah bangmahin a kisim lo mite’ mai kitun ding na hi uh hiam? [5] Note a dingin zumhuai mahmah hi. Note khatlekhat na kithuneihnate uh a khenthei ding note lakah mipil khat beek om buang ding hi. [6] Tua hinapi, khatlekhat thu kineihin zum na kitun uh a, lawki thukhente na khensak tazen uh hi.</row>
		<row book="47" chapter="5" verse="7" tag="">[7] Muhna hang tawh lungmuangin a om hi loin upna hang tawh lungmuang takin a om ka hi uh hi.</row>
		<row book="48" chapter="6" verse="1" tag="">[1] Sanggamte aw, mi khatpeuh a gamta khial a om ciangin, Kha Siangtho’ deihna bangin a nungta note in tua a khial pa a manin a gamtatkik theih nadingin thunem zangin na huh un. Note in zong amah bangin ze-etna na tuahkhak loh nadingun na kikem un.</row>
		<row book="59" chapter="1" verse="19-22" tag="">[19] Sanggamte aw, note in na theih ding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un. [20] Mihingte’ hehna in Pasian’ sep ding thuhoihte khaktan hi. [21] Tua ahih manin ngeina hoih lote le gamtat siate khempeuh nusia unla, Pasian’ thu mangin note’ lungsim sungah a hong koih thu zui un. Tua thu in note hong honkhia thei hi. [22] Nomau kikhem tawmin thu zak bek tawh maisak kei unla, na zak bangun zui-in semzaw un.</row>
		<row book="59" chapter="4" verse="11-12" tag="">[11] Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen ahi hi. Thukham na gensiat uhleh Thukham a zui hi loin thu a khen na hi uh hi. [12] Thukham a pia pa le thu a khen pa pen Pasian bek hi a, amah bek in hong honkhiazo a, hong susiazo hi. Tua ahih manin bang hangin na mipihte uh gensia-in thu a khenthei dingin kingaihsun zenzen na hi uh hiam?</row>
		<row book="65" chapter="1" verse="9" tag="">[9] Vantung milian pa Mikhael nangawn tua bangin gamta ngam lo hi. Moses’ luanghawm kituhin Dawimangpa tawh a kitot laitakin Mikhael in Dawimangpa zahkona kammal zang ngam loin, “Topa in nang hong taii ta hen,” ci bek hi.</row>
	</category>
	<category id="44">
		<row book="5" chapter="28" verse="1" tag="">[1] “Note in TOPA na Pasian uh thu mangin, tuni-a kong gen ama thupiakna khempeuh limtakin na zuih uhleh TOPA na Pasian un leitung minam dangte khempeuh sangin a lianzaw-in note hong bawl ding hi.</row>
		<row book="9" chapter="18" verse="7-9" tag="">[7] Amaute gualnuamin numeite khatlekhat in, “Saul in a tulin that, David in a tul sawmin that,” kici uh hi. [8] Saul heh mahmah a, hih thugenna in amah lungkim lo sak hi. Amah in, “Amaute in David tungah a tul sawmin pia-in, kei tungah a tulin hong pia bek uh hi. Kumpi min puak cih simloh bang dang nei nawn ka hi hiam?” a ci hi. [9] Tua ni a kipan Saul in David encik hi.</row>
		<row book="9" chapter="18" verse="15-16" tag="">[15] Amah in matutzawhna lianpi a neihlam Saul in a muh ciangin amah lamdang sa-in om hi. [16] Ahih hangin Israel-te khempeuh le Judah-te khempeuh in David it uh hi; bang hang hiam cih leh amaute makaihin amah kuankhia-in hong ciah hi.</row>
		<row book="19" chapter="108" verse="13" tag="">[13] Pasian tawh khauhtakin i hih ding hi. Amah pen i galte hong sikcipsak ding pa ahi hi.</row>
		<row book="19" chapter="118" verse="6" tag="">[6] TOPA in kei hong ompih hi. Bangmah ka kihta kei ding hi. Mihingte in kei, bang hong cihzo ding ahi uh hiam?</row>
		<row book="20" chapter="27" verse="17" tag="">[17] Sik in sik mah hiamsak thei a, mi in midang pilsak thei hi.</row>
		<row book="23" chapter="5" verse="8" tag="">[8] Leitang tungah amau guak a teng ding dong zahin midangte a dingin mun khempeuh a bei matengin inn khatlekhat, lo khatlekhat gawmin a la thuah tawntung mite in gimna ngah tahen.</row>
		<row book="23" chapter="14" verse="12-14" tag="">[12] “Nang Khuavak’ ta, Zingsol, Babylon kumpipa aw, vantung panin nang bangci kiat na hi hiam? Minamte a niam koihpa ahi nangmah leilak dongah hong bangci kiphukpai ahi hiam? [13] Nang in na lungsim sungah, ‘Vantungah ka kahto ding hi. A sangna mun, Pasian’ aksite’ tung pekah ka kumpi tokhom ka koih ding a, leilu lam peka kikhopna mualtungah ka tu ding hi. [14] Meiite’ tung pekah ka kahto ding a, Sang Pen pa bangin ka kibawl ding hi,’ na ci hi.</row>
		<row book="23" chapter="40" verse="31" tag="">[31] Ahih hangin TOPA a muang mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.</row>
		<row book="40" chapter="6" verse="33" tag="">[33] Thudang khempeuh sangin Pasian’ ukna le ama deihna na zuih theih nading uh thupi ngaihsut masazaw un. Tua hileh hih na kisapna dangte khempeuh uh zong hong piathuah veve ding hi.</row>
		<row book="40" chapter="19" verse="30" tag="">[30] Ahi zongin tuhun laitakin a lian mi tampite tua hun ciangin a neu suak ding a, tuhun laitakin a neu tampite tua hun ciangin a lian hi ding uh hi.</row>
		<row book="42" chapter="9" verse="46-48" tag="">[46] Kua lianpen ding ihi hiam, ci-in nungzuite lakah kiselna khat hong om hi. [47] Jesuh in amaute’ lungsim ngaihsutna a phawk ciangin naupang khat la-in a gei-ah omsak a, [48] a nungzuite kiangah, “Keima hangin hih naupang a limbawl mi peuhmah in kei hong limbawl hi a, kei hong limbawl mi peuhmah in kei hong sawl pa zong a limbawl ahi hi. Note khempeuh lakah a neupen pa a lianpen pa ahi hi,” a ci hi.</row>
		<row book="43" chapter="15" verse="13" tag="">[13] Lawmte’ tang ding sih ngamna sangin lawmte itna a lianzaw om nawn lo hi.</row>
		<row book="45" chapter="12" verse="10" tag="">[10] Unau ki-itna lungsim nei unla, khatlekhat kizahtak bawl ding lamsang kidem un.</row>
		<row book="46" chapter="9" verse="24-25" tag="">[24] Tai kidemna-ah mi khat bek in thaman a ngah ding hinapi-in a vekpi-un tai veve uh hi. Tua ahih manin thaman na ngahzawh nadingun na tai un. [25] Kimawlna sungah a kihel mi khempeuh in thu khempeuhah a pumpi uh uk ciat uh hi. Amaute pen a kisiathei pak a ngah nadingun a hanciam uh hi a, eite pen a kisia thei lo i ngah nadingin a hanciam ihi hi.</row>
		<row book="47" chapter="10" verse="12" tag="">[12] Kote ahihleh tua bangin a kiliansak mahmah mite tawh a kikimin ka kingaihsun ngam buang kei ding uh hi. Amaute khatlekhat ki-en kakin thupi kisa mahmah uh ahih manin mihai taktak ahi uh hi.</row>
		<row book="48" chapter="6" verse="4" tag="">[4] A kuamah peuh in ama gamtatna ciat entel henla, kisialh nading a om leh ama gamtatna siksanin kisial henla, midangte tawh ki-ettehin kisial kei hen.</row>
		<row book="48" chapter="5" verse="24-26" tag="">[24] Tua hi a, Jesuh Khrih a zui mite in a leitung lungsim pianzia uh le a leitung lungsim deihna khempeuh uh a phiat khitsa ahi hi. [25] Kha Siangtho in eite hong nungtasak khinta ahih manin ama hong sawlna bangin eite a nungta ding ihi hi. [26] Kuamah kiphasak loin, khatlekhat kiphin loin, kuamah i kihaza kei ding hi.</row>
		<row book="55" chapter="2" verse="5" tag="">[5] Kimawl kidemna-ah a kihel mi khatpeuh in kimawlna ngeina zui lopi-in gualzawh pahtawina ngah thei lo hi.</row>
		<row book="55" chapter="4" verse="7-8" tag="">[7] Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi. [8] Thu a manin a khen Topa in tua Ni ciangin kei a hong piak ding thuman lukhu ahi gualzawhna thaman in tu-in kei hong ngak gige hi. Kei tung bekah a hong pia ding hi lo a, ama hong paikik ding itna tawh a ngakte khempeuh tungah zong a pia ding ahi hi.</row>
		<row book="58" chapter="12" verse="1-3" tag="">[1] Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh le eite a hong gakcip mawhna le khialhnate khempeuh paikhia-in, i mai-ah a om tai nading lampi a mong dongin lungsim kiptakin tai ni. [2] Eite hong makai-in i upna a hong cingtaaksak Jesuh mitsuanin nei ni. Mailamah a ngah ding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi. [3] Tua zahta-in mawhnei mite’ langbawlna a thuaknate ngaihsun unla, note lungkia loin khauhtakin om un.</row>
	</category>
	<category id="45">
		<row book="5" chapter="4" verse="36" tag="">[36] Amah in note hong khal theih nadingin vantung panin ama aw note hong zasak hi. A mei lianpi leitungah note hong musak a, mei sung panin ama aw na za uh hi.</row>
		<row book="5" chapter="8" verse="5" tag="">[5] Tua ahih manin mi khat in a tapa a khal bangin TOPA na Pasian un note hong khalna thu na lungsim uhah thei un.</row>
		<row book="13" chapter="6" verse="32" tag="">[32] Solomon in Jerusalem-ah TOPA’ Biakinn a lam ciang dong amaute in kikhopna puanbuk ahi biakbuk mai-ah lasak na sem uh a, amaute in a nasep uh a hunhun a banbanin sem uh hi.</row>
		<row book="19" chapter="5" verse="3" tag="">[3] TOPA aw, zingsang simin ka aw nong za a, zingsang simin nangma a dingin biakna bawlin kong ngak hi.</row>
		<row book="19" chapter="37" verse="23" tag="">[23] TOPA in mi a lam pai nading lak a, ama lungkim bangin a gamta pa amah in a kipsak hi.</row>
		<row book="19" chapter="51" verse="3-4" tag="">[3] Bang hang hiam cih leh ka thupalsatnate ka thei a, ka mawhnate khempeuh ka phawk ngitnget hi. [4] Nangma tungah khialin, nangma muhna-ah a sia ka gamta khin hi. Tua ahih ciangin na thugenna-ah nang na thutang a, thu na hong khenna-ah pauna ding bangmah om lo hi.</row>
		<row book="19" chapter="119" verse="9" tag="">[9] Tangval khat in ama gamtatna a siangtho mahmah dingin bangci kep ding ahi hiam? Nangma thu zuihna tawh ama gamtatna siangthosak thei ding hi.</row>
		<row book="19" chapter="119" verse="34" tag="">[34] Nangma thute kemin ka lungsim khempeuh tawh ka zuih theih nadingin thu theihtelna hong pia in.</row>
		<row book="20" chapter="1" verse="3" tag="">[3] A hoihin a pil gamtat theih nading, thuman, thutang, a kilawmin a gamtat theih nading.</row>
		<row book="20" chapter="5" verse="12" tag="">[12] Tua ciangin, “Bang hangin thu thei hoh lo a, hong kihilhna mang hoh lo ka hi hiam?</row>
		<row book="20" chapter="5" verse="23" tag="">[23] Ama pumpi ki-uk zo lo ahih manin amah in sihlawh a, ama hailuatna in hankhuk sung a tun hi.</row>
		<row book="20" chapter="16" verse="32" tag="">[32] Thahatna sangin lungduaina hoihzaw a, khuapi khat ukzawhna sangin eimah ki-ukzawhna hoihzaw hi.</row>
		<row book="20" chapter="20" verse="4" tag="">[4] Lo khawh hunin a kho nuam lo thadahpa in tuk anlak hun ciangin bangmah nei lo ding hi.</row>
		<row book="20" chapter="20" verse="24" tag="">[24] TOPA in mite’ gamtatna zia ding uk hi. Koici gamtat ding cih mihing in bangci theih ding ahi hiam?</row>
		<row book="20" chapter="23" verse="14" tag="">[14] Ciangduai tawh sat le-uhcin nuntaklawh zaw ding uh hi.</row>
		<row book="20" chapter="25" verse="28" tag="">[28] Ama lungsim a ki-uk zo lo mipa pen dalna kulhpi a nei lo khuapi tawh kibang hi.</row>
		<row book="20" chapter="29" verse="15" tag="">[15] Ciangduai le tai-na in pilna guan a, a kikhahkhong ta in a nu maizumsak hi.</row>
		<row book="20" chapter="29" verse="17" tag="">[17] Na ta thuhilhin tai lecin ama hangin na kipak ding a, na lung hong kimsak ding hi.</row>
		<row book="20" chapter="31" verse="15" tag="">[15] Phalvak tungin zingtho a, annek ding teng limtakin bawlin a nasem numeite’ sep dingteng a vaihawmsak hi.</row>
		<row book="21" chapter="3" verse="1" tag="">[1] Hih leitungah a piang thu khempeuh, Pasian in ama pian’ hun dinga a sehsa hunin a piansak ahi hi.</row>
		<row book="24" chapter="2" verse="30" tag="">[30] Na tate uh thuhilhin ka sat hangin a mawkna suakzo ta hi. Amaute kibawlpha tuan lo uh hi. Humpinelkai hawk bangin na namsaute un na kamsangte uh a that khinzo uh hi.</row>
		<row book="24" chapter="17" verse="23" tag="">[23] Ahih hangin na pu na pate un ka thu hong ngai lo uh a, a bil uh hong ngat lo uh hi. Ka thu hong mang lo uh a, ka hilhna a theih loh nadingun a lungsim uh a khauhsak uh hi.</row>
		<row book="27" chapter="1" verse="8" tag="">[8] Daniel in kumpi innsunga an le leenggahzu tawh a pumpi a thanghuaisak loh nadingin a lungsim a khensat hi. Amah in innsungmang lianpen Ashpenaz kiangah tua bang an a kipiak loh nadingin a ngen zaw hi.</row>
		<row book="40" chapter="5" verse="16" tag="">[16] Midangte in na gamtatna hoihte uh a muh ciangin vantungah a om na Pa uh min a phat theih nadingun mite mai-ah na gamtat hoihna uh khuavak bangin na kilangsak un.</row>
		<row book="40" chapter="5" verse="29" tag="">[29] Tua ahih manin na mit taklam in na mawh nading hong piansak leh khelkhia inla paai in. Na pumpi bupin hell khuk sungah hong kikhul sangin na pumpi na khat pelem leh nang a dingin hoihzaw lai hi.</row>
		<row book="40" chapter="5" verse="48" tag="">[48] Tua ahih manin vantungah a om na Pa uh a cingtaak mah bangin note zong lungsim citakin na cingtaak nading uh na hanciam un.</row>
		<row book="40" chapter="6" verse="22-23" tag="">[22] “Mittang pen pumpi a dingin meivak tawh kibang hi. Na mit uh ciim leh na pumpi un hoihtakin khua mu thei hi. [23] Ahi zongin na mit uh maang leh na pumpi uh a dingin khua a mial hi. Tua ahih manin note’ sunga a om khuavak pen a mial hileh tua mialna pen nasia mahmah ding hi.</row>
		<row book="40" chapter="18" verse="8-10" tag="">[8] “Na khut ahi a, na khe in ahi zongin hong khialhsak leh sattan inla paikhia in. Meikuang tawntung sungah khut kim khe kimin hong kikhiat sangin nuntakna sungah khut sam khe samin lut lecin nang a dingin hoihzaw ding hi. [9] Na mit in hong khialhsak leh khelkhia inla paikhia in. Mit kim nei-in hell khuk sungah hong kikhul sangin mit langkhat bek tawh nuntakna sungah lut lecin nang a dingin hoihzaw ding hi. [10] “Hih naupangnote khatpeuh na simmawhkhak loh nadingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uh hi.</row>
		<row book="40" chapter="21" verse="43" tag="">[43] Tua ahih ciangin note kiangah kong genin-ah: Note pen Pasian hong ki-uksak nawn lo ding a, a kilawmin a gamta ding mite bek Pasian in uk ding hi.</row>
		<row book="40" chapter="24" verse="45" tag="">[45] “A pil a citak nasem i cih a bangcite ahi hiam? A naseppih dangte ukin a hun manmanin amaute’ nekzah ding ciat an a pia dingin a topa in a seh a nasempa ahi hi.</row>
		<row book="41" chapter="9" verse="43-47" tag="">[43] Tua ahih manin na khut in hong khialhsak leh sattan in. Mei a mih ngei lohna hell khuk sungah khut kim tawh na lut sangin khut langkhat bui-in nuntakna sungah lut lecin nang a dingin hoihzaw hi. [44] (Tua lai-ah thante si ngei lo a, a mei zong mit ngei lo hi.) [45] Na khe in hong khialhsak leh sattan in. Khe kim nei-in hell sungah hong kikhiat sangin khe langkhat bui-in nuntakna sungah lut lecin nang a dingin hoihzaw hi. [46] (Tua lai-ah thante si ngei lo a, a mei zong mit ngei lo hi.) [47] Na mit in hong khialhsak leh khelkhia in. Mit kim tawh hell khuk sungah hong kikhiat sangin mit langkhat taw-in Pasian’ Ukna sungah om lecin nang a dingin hoihzaw hi.</row>
		<row book="42" chapter="12" verse="42" tag="">[42] Topa in, “A pil a citak nasempa i cih a bangcite ahi hiam? A naseppih dangte ukin a hun manmanin amaute’ nekzah ding ciat a pia dingin a topa in a seh nasempa ahi hi.</row>
		<row book="44" chapter="24" verse="16" tag="">[16] Tua ahih manin Pasian mai le mite mai-ah lungsim kisuanna a om het lo dingin a tawntungin ka gamta hi.</row>
		<row book="44" chapter="24" verse="25" tag="">[25] Ahi zongin Paul in thu gengenin, a hoihin a gamtat nading, pumpi ki-uk zawh nading, le hong tung ding Thukhenna Hunte a gen tohtoh ciangin, Feliks hong lau a, “Va paikik phot in. Hun ka ngah ciangin kong samkik ding hi,” ci-in a gen hi.</row>
		<row book="45" chapter="6" verse="12-13" tag="">[12] Tua ahih ciangin na pumpi uh deihna na zuih loh nadingun na pumpi uh, mawhna na uksak nawn kei ding uh hi. [13] Mawhna gamtat nadingin na pumpi nate uh khat beek na zang nawn kei ding uh hi. Note pen misi hinapi-in a kihingkiksak mite bang na hih manun, a hoihin a hong zattheih nadingin na pumpi bup uh Pasian’ tungah na piazaw ding uh hi.</row>
		<row book="45" chapter="7" verse="14-20" tag="">[14] Thukham pen i kha thu tawh kisai hi, ci-in i thei hi. Ahi zongin kei pen leitung pumpi tawh a nungta mi ka hi a, mawhna thu mangin a sal a suak ka hi hi. [15] Ka hihnopteng hihkha loin ka hih nop loh tengkeek mah hih zawsop ka hih manin keima gamtatna mahmah zong ka tel thei kei hi. [16] Ka hih nop lohteng ka hih veve ciangin Thukham a deihhuai khat hi, ci-in ka ngaihsutna hong langsak hi. [17] Tua ahih manin tua bangin a gamta taktak pen kei hi loin ka sunga om mawhna hizaw hi. [18] Ka leitung pumpi sungah a hoih na khat beek om lo hi, ci-in ka thei hi. Ka sungah a hoih gamtatnopna lungsim a om hangin ka hihzo kei hi. [19] A hoih ka gamtatnop teng gamta loin, ka hihnop loh siatnate ka gamta zawsop hi. [20] Ka gamtat nop lohteng ka gamtat veve ciangin tua a gamta pen kei hi nawn loin ka sunga om mawhna a gamta ahihna a hong kilang hi.</row>
		<row book="45" chapter="8" verse="5-8" tag="">[5] Amau pumpi deihna bangin a nungtate, amau pumpi deihna in a lungsim uh a uk hi; Kha Siangtho deihna bangin a nungtate, Kha Siangtho in amau lungsim a uk hi. [6] I ngaihsutna, i pumpi deihna uksak lehang sihna tawh kizom hi; i ngaihsutna, Kha Siangtho uksak lehang nuntakna le nopsakna tawh a kizom hi. [7] Mi khatpeuh in ama pumpi deihna a ki-uksak ciangin Pasian’ thukhamte zui lo ahih manin Pasian’ gal suak a, a zuihnop hangin zong zui thei lo hi. [8] Amau pumpi deihna bangin a gamtate in Pasian lungdamsak thei lo uh hi.</row>
		<row book="45" chapter="8" verse="12-13" tag="">[12] Tua ahih ciangin lawmte aw, i pumpi deihna bang zui-in gamtat ding a kiphamawh hi lo hi. [13] Na pumpi uh deihna zui-in na gamtat uhleh na si ding uh a, ahi zongin Kha Siangtho huhna tawh na mawh gamtatnate uh na sihsak uhleh na nungta ding uh hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="13" verse="13-14" tag="">[13] Sun khuavak sunga om mite bangin a kilawmin gamta ni. Gualnopna le zukhamna, mawhna le thangtatna, kitotna le kihazatnate-in i hun beisak kei ni. [14] Kidal nadingin, Topa Jesuh Khrih’ hong piak galhiamte zang unla, na pumpi uh deihna bangin gamtat nading hun omsak nawn kei un.</row>
		<row book="45" chapter="14" verse="16" tag="">[16] Tua ciangin note in hoih na sak uh thute, midangte in a sia-in a genkhak loh theih nadingun na gamta un.</row>
		<row book="45" chapter="15" verse="1" tag="">[1] Upna lamah a thahat eite in upna zawngkhalte’ ginat lohna i thuakpih ding kilawm hi; eima ut bangin i gamta kei ding hi.</row>
		<row book="46" chapter="3" verse="16-17" tag="">[16] Note pen Pasian’ biakinn na hihna uh le note sungah Pasian’ Kha Siangtho a teng ahih lamtak na theihsa uh ahi hi. [17] Mi khatpeuh in Pasian’ biakinn susia leh Pasian in tua mipa susia ding hi. Bang hang hiam cih leh Pasian’ biakinn a siangtho hi a, note zong tua biakinn siangtho na hi uh hi.</row>
		<row book="46" chapter="6" verse="12-13" tag="">[12] “Ka ut peuhpeuh ka hihtheih nading thu om hi,” a ci omkha ding hi. Ahi zongin na khempeuh hih ding kilawm lo hi. Kei zong ka ut khempeuh ka hih theih hangin tua bang gamtatna khat peuhpeuh’ sila ka suak nuam kei hi. [13] “An pen i gilpi a’ ding hi a, gilpi zong an a’ ding mah hi lo ahi hiam?” a ci zong omkha ding hi. Ahi zongin Pasian in tua tegel a beisak hun hong tung ding hi. Pumpi pen paktatna-in zat ding hi lo a, Topa’ na sepna-in zat ding hizaw hi. Topa in pumpi a’ ding na hong sem hi.</row>
		<row book="46" chapter="6" verse="19-20" tag="">[19] Na pumpi uh, Pasian in a hong piak, note’ sungah a teng Kha Siangtho’ biakinn ahih lamtak thei lo na hi uh hiam? Note’ pumpi, nomau’ neihsa hi lo a, Pasian a’ ahi hi. [20] Note pen Pasian in a hong leisa na hih manun na pumpi uh Pasian’ minthan nadingin na zang un.</row>
		<row book="46" chapter="9" verse="26-27" tag="">[26] Tua ahih manin ngimna nei lopi-in a mawktai ka hi kei a, huihlak khawng a mawktuptup ka hi kei hi. [27] Kimawlna sungah midangte a kihel dingin a sam hinapi-in tua kimawlna-ah a kihel zo lo mi ka suahkhak loh nadingin ka pumpi seekin hoihtakin ka ki-uk hi.</row>
		<row book="46" chapter="10" verse="31" tag="">[31] Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian’ minthan nadingin na hih un.</row>
		<row book="46" chapter="14" verse="32-33" tag="">[32] Pasian in eite ahi zelzul dingin a hong sam hi lo a, hoihtak nuamtakin a om dingin a hong sam ahih manin Pasian’ thu gen ding lawpna lungsim pen a gen ding pa a ki-ukzawh ding a kisam ahi hi. Pasian’ pawlpi mite khempeuh lakah a kizang ngeina ahih mah bangin, [33] Pasian in eite ahi zelzul dingin a hong sam hi lo a, hoihtak nuamtakin a om dingin a hong sam ahih manin Pasian’ thu gen ding lawpna lungsim pen a gen ding pa a ki-ukzawh ding a kisam ahi hi. Pasian’ pawlpi mite khempeuh lakah a kizang ngeina ahih mah bangin,</row>
		<row book="46" chapter="14" verse="40" tag="">[40] Na khempeuh a kilawm a kituakin na hih un.</row>
		<row book="47" chapter="7" verse="1" tag="">[1] Tua ahih manin ka hong it lawmte aw, pumpi le lungsim a ninsak theite khempeuh panin kisiansuahin, Pasian zahtakna tawh nungta-in siangtho sinsenin om ni.</row>
		<row book="48" chapter="5" verse="16" tag="">[16] Note kiangah ka hong gen thu in: Kha Siangtho’ hong sawlna bangin gamta unla, na pumpi uh utna bangin gamta kei un.</row>
		<row book="48" chapter="5" verse="22" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna,</row>
		<row book="48" chapter="6" verse="1" tag="">[1] Sanggamte aw, mi khatpeuh a gamta khial a om ciangin, Kha Siangtho’ deihna bangin a nungta note in tua a khial pa a manin a gamtatkik theih nadingin thunem zangin na huh un. Note in zong amah bangin ze-etna na tuahkhak loh nadingun na kikem un.</row>
		<row book="48" chapter="6" verse="16" tag="">[16] Hih ka thugenna a zui mite a kipanin Pasian’ mite khempeuh tungah Pasian in nopsakna le hehpihna thupha hong pia tahen.</row>
		<row book="49" chapter="2" verse="10" tag="">[10] Eite a hong bawlpa pen Pasian hi a, Jesuh Khrih tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite’ omzia dingin a na ngaihsut kholhsa ahi hi.</row>
		<row book="49" chapter="4" verse="1" tag="">[1] Tua ahih ciangin Topa’ na ka sepna hangin thong a kia keimah in note’ nuntakzia dingin a hong deihna tawh a kilawm a kituakin na nuntak nadingun ka hong hanthawn hi.</row>
		<row book="49" chapter="4" verse="23-24" tag="">[23] na lungsim uh le na ngaihsutna uh thaksuak sak un. [24] A thutang a siangtho ahihna thu, nuntakna mahmah panin a kilangsak, Pasian’ pianzia tawh kibangin a kibawl na ngeina thak uh bangin na nungta un.</row>
		<row book="49" chapter="4" verse="27-28" tag="">[27] Dawimangpa in hong suksiat theih nading hun omsak kei un. [28] Guta ngeite in gu nawn loin, ama nuntak nading thuman takin thalawhin, mizawngte zong a huhtheih lai nadingin thatang tawh nasep ding kipan ta uh hen.</row>
		<row book="49" chapter="5" verse="16" tag="">[16] Tuhun pen hun hoih lo hun ahih manin na hun neih khempeuh uh a hoih lamin zang un.</row>
		<row book="50" chapter="2" verse="1" tag="">[1] Note, Khrih tawh kipawlin na nuntakna uh in note hong thahatsak hi. Kha Siangtho tawh kikhawlin, khatlekhat kihehpihin, dikna na kibawl uh hi.</row>
		<row book="50" chapter="4" verse="9" tag="">[9] Keima genna le ka gamtatna panin thei-in na san uh thute, nomau pumpi mahmah tawh na zui un. Tua hileh nopsakna a hong piathei Pasian in note hong ompih ding hi.</row>
		<row book="51" chapter="2" verse="23" tag="">[23] Hih bang gamtatnate pen a tungthamin i et ciangin limtakin biaknopna lungsim a piangsak ding, kiniamkhiatna a piangsak ding, pumpi ki-ukzawhna a piangsak ding tawh kibang hi. Ahi zongin a taktakin hihte khat beek in pumpi ki-ukzawhna piangsak zo lo hi.</row>
		<row book="54" chapter="3" verse="2" tag="">[2] Tua ahih manin siate pen paubaanna a nei lo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin le leengla do a siam mi, thuhilh a siam mi,</row>
		<row book="54" chapter="4" verse="7-9" tag="">[7] Pasian’ thu tawh a kituak lo, a haihuai tangthu phuahtawmte ngaihsutin na nei vet kei in. Pasian’ deihna tawh a kituakin na nuntak zawh nadingin na kisin in. [8] Pumpi kisekin kisinna manpha hi. Ahi zongin kha thu-ah kisekin kisinna pen tuhun laitak le a hong tung ding hunah nuntakna hong piathei ahih manin manphazaw lai hi, [9] ci-a kigen pen a man taktak thu hi a, umin sin dingin a kilawm thu ahi hi.</row>
		<row book="55" chapter="1" verse="7" tag="">[7] Bang hang hiam cih leh Pasian in eite tungah meidawina lungsim hong guan lo a, thahatna, ki-itna, pumpi ki-ukzawhna lungsim hong guan hizaw hi.</row>
		<row book="55" chapter="2" verse="5" tag="">[5] Kimawl kidemna-ah a kihel mi khatpeuh in kimawlna ngeina zui lopi-in gualzawh pahtawina ngah thei lo hi.</row>
		<row book="55" chapter="2" verse="21" tag="">[21] Mi khatpeuh a hoih lo na khempeuh panin kikemin a siangtho takin a om nakleh na hoih nam khempeuh a sem dingin a Topa tungah ki-apin, a Topa tungah a manpha suak ahih manin a thupi diakte-ah amah kizang ding hi.</row>
		<row book="56" chapter="1" verse="8" tag="">[8] zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, le a kisekzo mi hi ding uh hi.</row>
		<row book="56" chapter="2" verse="6" tag="">[6] Tua mah bangin khangnote zong amau pumpi a ki-ukzawh nadingun na hanthawn pha in.</row>
		<row book="56" chapter="2" verse="12" tag="">[12] Eite in i lamet, a lian Pasian le eite hong Hon Jesuh Khrih a vangliatna hong kilatkik ding hun ngakin i om laitakin i biakna tawh a kituak lo thute le leitung nate deihna phiatin, lungsim hi hithiatin omin, thutangin, hih leitungah Pasian’ deihna bangin i nuntak nadingin tua hehpihna thu in eite hong hilh hi.</row>
		<row book="56" chapter="2" verse="14" tag="">[14] I mawhna khempeuh panin hong honkhia ding le ama neihtuam i suahtheih nadingin Jesuh amahmah hong kipumpiak a, eite pen gamtat hoih gamtat ding a lawp mahmah ihi hi.</row>
		<row book="58" chapter="12" verse="5-6" tag="">[5] Pasian in note, tate, hong ci-in hong hanthotna thu mangngilh khinta na hi uh hiam? Pasian in note kiangah, “Ka ta aw, Topa’ hong thuhilhna zangkhai ngaihsut kei inla, gim a hong piak ciangin lungkia kei in. [6] Bang hang hiam cih leh Topa in a it mite thuhilh a, ta taktakin a ngaihsut mite a taii hi,” hong ci hi.</row>
		<row book="59" chapter="3" verse="2" tag="">[2] Eite khempeuh a khialthei zelzelte vive ihi hi. Kampauna-ah a khial ngei lo mi a om leh a cingtaak mahmah hi a, a pumpi zong a ukzo mi ahi hi.</row>
		<row book="59" chapter="4" verse="17" tag="">[17] A hoih a manin gamtat ding thei napi-in a gamta lote a khial ahi hi.</row>
		<row book="60" chapter="1" verse="15" tag="">[15] Note a hong sampa a siangtho ahih mah bangin note zong na gamtatna khempeuh uhah na siangtho un.</row>
		<row book="60" chapter="4" verse="7" tag="">[7] Na khempeuh a bei nading hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.</row>
		<row book="61" chapter="1" verse="5-7" tag="">[5] Hih thu hangin na upna ban uhah gamtat hoihna na behlap unla, na gamtat hoihna uh thutheihna tawh na behlap un; [6] na thutheihna uh pumpi ki-ukzawhna tawh na behlap unla, na pumpi ki-ukzawhna uh thuakzawhna tawh na behlap un; na thuakzawhna uh Pasian’ deih bangin gamtatna tawh na behlap unla, [7] Pasian’ deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawh nadingun na hanciam un.</row>
		<row book="62" chapter="1" verse="6" tag="">[6] Tua ahih manin Pasian tawh ka kipawl hi, ci napi-in khuamial tawh kisai gamtatnate i gamtat le i kampauna le i gamtatna tawh zuauthu a gen ihi hi.</row>
		<row book="62" chapter="2" verse="6" tag="">[6] Pasian tawh ka kipawl hi, a ci mi khempeuh, Jesuh Khrih a gamtat bangin a gamtat ding ahi hi.</row>
		<row book="62" chapter="5" verse="18" tag="">[18] Pasian’ tate in mawhna bawlbawl lo uh hi. Pasian’ Tapa in amaute kem a, Dawimangpa in amaute susia zo lo hi.</row>
		<row book="65" chapter="1" verse="19" tag="">[19] Hih mite in pawl kikhenna piangsakin, amau pumpi deihna bangin gamta uh a, Kha Siangtho zong nei lo uh hi.</row>
		<row book="66" chapter="3" verse="19" tag="">[19] Ka it mite thuhilhin ka taii hi. Tua ahih manin lungsim tak tawh na mawhna panun kisik kik un.</row>
	</category>
	<category id="46">
		<row book="2" chapter="20" verse="17" tag="">[17] “Na vengte uh inn na deihgawh kei ding uh hi. Na vengte uh zi hitaleh, ama nasempa hitaleh, ama nasemnu hitaleh, ama bawngtal hitaleh, ama la hitaleh, na vengte a’ ahi na khat peuhpeuh na deihgawh kei ding uh hi,” a ci hi.</row>
		<row book="7" chapter="14" verse="12-13" tag="">[12] Tua ciangin Samson in amaute kiangah, “Note’ mai-ah thuhaksa khat hong gen ning. Hih pawi ni sagih sungin a thu mukhia-in bang hiam cih nong gentheih uhleh saihadial puan silh sawmthum le pawipuan silh sawmthum note kong pia ding hi. [13] Ahih hangin bang hiam cih nong gentheih kei uhleh saihadial puan silh sawmthum le pawipuan silh sawmthum kei nong pia ding uh hi,” a ci hi. Tua ciangin amaute in ama kiangah, “Na thuhaksa hong gen in, za dih ni,” a ci uh hi.</row>
		<row book="19" chapter="24" verse="1" tag="">[1] Leitung le a tunga omte, leitung le a tunga tengte TOPA -a’ ahi hi.</row>
		<row book="20" chapter="3" verse="5" tag="">[5] Na lungsim khempeuh tawh TOPA muang inla, nang’ theihna suang kei in.</row>
		<row book="20" chapter="3" verse="7" tag="">[7] Nangmah a pilin kingaihsun tawm kei inla, TOPA zahtakin a sia peel in.</row>
		<row book="20" chapter="10" verse="4" tag="">[4] Thadahna in zawnna hi a, thanuamna in hauhna hi.</row>
		<row book="20" chapter="13" verse="11" tag="">[11] Ol takin hauhpakna oltak mahin kiamkik pah a, haksapi-in hauhtohna khangto semsem hi.</row>
		<row book="20" chapter="15" verse="27" tag="">[27] A man loin sum ngahna in innsung lungkhamsak a, sumgolh a deih lote a nuntak sauvei nuam hi.</row>
		<row book="20" chapter="16" verse="33" tag="">[33] Mite in bangbangin ai a san zongin, a piang ding thu pen TOPA’ deihna bangbek hizaw hi.</row>
		<row book="20" chapter="21" verse="5" tag="">[5] Limtakin ngaihsunin geelgeelna pen hauhna lampi hi a, nawhsa-in lopthop hihna pen zawnna lampi ahi hi.</row>
		<row book="20" chapter="21" verse="25-26" tag="">[25] Mi thadahpa in na sem nuam lo ahih manin amahmah a kithattawm ahi hi. [26] Mihoih lote in lungkim hun nei loin deih thuah tawntung uh a, mihoihte cingh-in piakhia tawntung uh hi.</row>
		<row book="20" chapter="23" verse="4" tag="">[4] Hauhnop man bekin sum’ sila suak kei unla, a man loin gamtakha kei un.</row>
		<row book="20" chapter="28" verse="19-20" tag="">[19] Nakpi takin lo a khopa hau mahmah a, bangmahin a kimang tum lo na a sempa zawng mahmah hi. [20] A citak mipa in thupha tampi ngah ding a, a hau baih nuam mipa in gim tuak pelmawh ding hi.</row>
		<row book="20" chapter="28" verse="22" tag="">[22] A huaiham mi in a hauh nadingin huai mengmeng a, a tawpna-ah a zawn’ ding lamtak phawkkha lo hi.</row>
		<row book="21" chapter="5" verse="10" tag="">[10] Sum deihna lungsim na neih leh lungkim hun cih na nei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi ahi hi.</row>
		<row book="37" chapter="2" verse="8" tag="">[8] Leitung a a om ngun le kham khempeuh keima-a’ ahi hi.</row>
		<row book="42" chapter="12" verse="15" tag="">[15] Tua ciangin Jesuh in amaute khempeuh kiangah, “Hoihtakin kidawm unla, na huaiham loh nadingun kikem un. Bang hang hiam cih leh bangzahta-in mi khat a hauh hangin a neihsa tawh a nuntakna taktak kicing zo lo hi,” a ci hi.</row>
		<row book="42" chapter="16" verse="13" tag="">[13] “To nih’ na a semkhawmzo nasem kuamah om lo hi. A to khat mudahin khat it ding a, khat beelin khat a simmawh ding hi. Pasian’ na le leitung sum na na semkhawmzo kei ding uh hi,” a ci hi.</row>
		<row book="43" chapter="2" verse="14-16" tag="">[14] Biakinn huangsung a lut ciangin bawng, tuu, le kawl vakhu zuakte mu a, sumkhekte zong a sumkhekna sabuai-ah a tu mu hi. [15] Amah in zong khauteep bawlin biakinn huangsung panin tuu le bawng a kipan ganhing khempeuh hawlkhia a, sumkhekte’ sabuai zong sawnpaih sakin a sum khempeuh a thehthang sak hi. [16] Tua ciangin kawl vakhu zuakte kiangah, “Na kawl vakhute uh hih lai panin paikhiatpih un. Ka Pa’ inn pen sumzuakna inn phualpi-in nei kei un,” a ci hi.</row>
		<row book="44" chapter="20" verse="33-35" tag="">[33] Kuama neihsa, ngun, kham, le puante en’ dingin ka ngaihsun ngei kei hi. [34] Kei le ka kithuahpihte’ kisapna khempeuh ka ngahtheih nadingin keima khut mahmah tawh na ka sepna thu note in na thei uh hi. [35] Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpitakin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.</row>
		<row book="45" chapter="1" verse="29-32" tag="">[29] Siatna nam khempeuh ahi, hoih lohna, huaihamna, khatlekhat kisiatsak nopna, hazatna, mi thahna, kitotna, khemna, a sialam bekbek ngaihsutna, zuau genna, [30] mi gensiatna, Pasian muhdahna, midangte a heh theih a maizum theih nadingin gamtatna, kiphatsakna, kisialhna, thusia bawlna, nu le pate’ thu man lohna, [31] gamtatsiatna, ciampelna, midangte khual lo, hehpihna nei loin, a sia namkim a gamta uh hi. [32] Tua bangin a gamtate in sihna thuak ding hi, ci-in Pasian’ thukhenna thei napi-in, tua bangin amaute a gamtat uh banah, tua bangin a gamtate pakta-in a awi zawsop lai uh hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="46" chapter="4" verse="2" tag="">[2] Nasem i cih mite pen a topa uh tungah citakin a thuman ding uh kisam hi.</row>
		<row book="46" chapter="6" verse="10" tag="">[10] a gutate, a huaihamte, zukhamte, mi gensiate, ahih kei leh mi’ na a sutte khat beek, Pasian’ Ukna sungah lutthei het lo ding hi.</row>
		<row book="46" chapter="6" verse="12" tag="">[12] “Ka ut peuhpeuh ka hihtheih nading thu om hi,” a ci omkha ding hi. Ahi zongin na khempeuh hih ding kilawm lo hi. Kei zong ka ut khempeuh ka hih theih hangin tua bang gamtatna khat peuhpeuh’ sila ka suak nuam kei hi.</row>
		<row book="49" chapter="4" verse="28" tag="">[28] Guta ngeite in gu nawn loin, ama nuntak nading thuman takin thalawhin, mizawngte zong a huhtheih lai nadingin thatang tawh nasep ding kipan ta uh hen.</row>
		<row book="49" chapter="5" verse="3" tag="">[3] Note pen Pasian’ mi na hih manun note lakah nulepa khialhna, a kilawm lo-a gamtatna, huaihamna cihte genin zong na nei vet kei un.</row>
		<row book="49" chapter="5" verse="5" tag="">[5] Nulepa khialhna a gamta mi, a kilawm lo-a a gamta mi, le a huaiham (huaihamna zong milim biakna zahin sia hi) mite in Khrih Ukna le Pasian Ukna sungah bangmah ngah nei het lo ding ahihna uh teltakin thei ta un.</row>
		<row book="50" chapter="2" verse="4" tag="">[4] Note’ phattuam nading bek ngaihsun kei unla, midangte’ phattuam nading ngaihsutsak zaw un.</row>
		<row book="50" chapter="4" verse="8" tag="">[8] Sanggamte aw, a tawpna-ah ka hong gennop thu in, a hoih le a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, le a pahtakhuai thute ahi hi.</row>
		<row book="51" chapter="3" verse="6" tag="">[6] Ama thu a mang lo mite tungah hih bang gamtatna hangin Pasian’ hehna hong tung ding hi.</row>
		<row book="52" chapter="4" verse="11" tag="">[11] Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, le note’ nuntak nading na na sep nading uh hanciamin nei un.</row>
		<row book="52" chapter="5" verse="22" tag="">[22] a sia lamsang peuhmah pelh un.</row>
		<row book="53" chapter="3" verse="10" tag="">[10] Note tawh ka hong omkhawm lai-un, “Na a sem nuam lo mi peuhmah an nesak kei un,” ci-in ka hong gen uh hi.</row>
		<row book="54" chapter="5" verse="18" tag="">[18] Bang hang hiam cih leh Lai Siangtho in, “Buh a cil bawngtal muk na tuam kei in,” a cih banah, “Nasempa in a thaman a ngah ding a kilawm ahi hi,” na ci hi.</row>
		<row book="54" chapter="6" verse="9-10" tag="">[9] Ahi zongin a haunuam mite in ze-etna a tuamtuam thuak a, duhhopna, huaihamna a haivai thute-ah awkcipin, haksatna le siatna a tuahlawh uh hi. [10] Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uh hi.</row>
		<row book="58" chapter="13" verse="5" tag="">[5] Sum deihluatna tawh na kipelh nadingun na nuntakna uhah kikem unla, na neihzah uh tawh lungkim un. Pasian in, “Note ka hong nusia ngei kei ding a, ka hong tamasak ngei kei ding hi,” hong ci hi.</row>
		<row book="59" chapter="1" verse="14-15" tag="">[14] Mi khatpeuh in ama deihna zui-in a gamtat ciangin mawhna a piangsak ahi hi. [15] Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.</row>
		<row book="60" chapter="4" verse="10" tag="">[10] Pasian’ piak na a zatsiamte bangin Pasian’ kiang panin na ngah uh nate, midangte’ phattuam nadingin na zang un.</row>
		<row book="61" chapter="2" verse="19" tag="">[19] Amaute pen siatna a piangsak thei zongsatna lelin sila hinapi-un mite tungah suahtak nading thu a gen uh hi. Bang hang hiam cih leh mite pen, a hong zo peuhpeuhte’ sila ihi hi.</row>
	</category>
	<category id="47">
		<row book="6" chapter="8" verse="15" tag="">[15] Tua ciangin amau’ mai-ah Joshua le Israel-te khempeuh kilelsak khem uh a, gamlak lamah a tai uh hi.</row>
		<row book="6" chapter="9" verse="11-13" tag="">[11] Ka upate uh le ka gam sung uha a teng mite khempeuh in kote kiangah, ‘Na khualzin nading uh lam-an bawl unla, amaute a dawntuah dingin pai-in amaute kiangah, “Kote, na nasem ka hi uh hi. Tua ahih ciangin kote tawh thuciamna hong bawl un,” va ci un,’ hong ci uh hi. [12] Hih lai-ah ka anlum uh om hi. No kiangah a hong pai dingin kong dinkhiat ni uh, khualzin lam-an dingin ka inn panun ka guan laitakun lum lai hi. Ahih hangin tu-in en un, keu-in ap hi. [13] Hih leenggahzu umte ka thun laitakun a thak ahi hi. Tu-in en un, puakgawp ta hi. Hih ka puante uh le ka khedapte uh khual gamlapi zinna-in paatgawpta hi,” a ci uh hi.</row>
		<row book="6" chapter="9" verse="22" tag="">[22] Joshua in amaute samin amaute kiangah, “Bang hangin kote’ nai hih lai-ah a teng hinapi-in, ‘Note’ kiang panin gamla mahmah ung,’ cihna tawh kote hong khem na hi uh hiam?</row>
		<row book="9" chapter="16" verse="7" tag="">[7] Ahih hangin TOPA in Samuel kiangah, “A tungtham hitaleh a tun sanna hitaleh en kei in. Bang hang hiam cih leh amah ka nolh hi. TOPA in mihingte’ muh bangin mu lo hi. Mihingte in a pualam a kilangte en a, ahih hangin TOPA in a lungsim en hi,” a ci hi.</row>
		<row book="9" chapter="21" verse="13" tag="">[13] Tua ahih ciangin amaute’ mai-ah a gamtat kheelin, amaute’ muhna-ah a hai-in kibawl a, kulhkongkhakte tung kui gawpin, a khamul tungah a cilphuan kaisuksak hi.</row>
		<row book="10" chapter="13" verse="5-6" tag="">[5] Jonadab in ama kiangah, “Na lupna tungah lum inla, a cina kineih in. Nangmah a veh dingin na pa hong pai ciangin ama kiangah, ‘Keimah in mu-in ama khut panin an ka nek theih nadingin ka sanggamnu Tamar hong paisakin annek ding hong piasak inla, ka muhna-ah an hong bawl sak in,’ ci in,” a ci hi. [6] Tua ahih ciangin Ammon lumin a cina kineih hi. Amah a en dingin kumpipa a pai ciangin Ammon in kumpipa kiangah, “Ama khut panin ka nek theih nadingin ka sanggamnu Tamar hong paisakin mohpheng nih khawng na bawlsak nading kong thum hi,” a ci hi.</row>
		<row book="10" chapter="14" verse="2" tag="">[2] Tua ahih ciangin Joab in Tekoa-ah mi sawlin tua panin numei pil khat la-in ama kiangah, “Dahin a kap kineih inla, dahna lim puante silh in. Sathau nilh kei inla, misi hangin ni tampi a thum khin numei bangin gamta in.</row>
		<row book="10" chapter="22" verse="45" tag="">[45] Keimah mai-etin gamdang mite ka kiangah hong pai uh hi. Amaute in ka thu a zak phetun, ka thu hong mang uh hi.</row>
		<row book="11" chapter="14" verse="5-6" tag="">[5] Tua ciangin TOPA in Ahijah kiangah, “En in, a tapa tawh kisai nangma kiangah thu a dong dingin Jeroboam’ zi hong pai hi. Bang hang hiam cih leh a tapa a ci na hi. Tua bang tua bangin tua nu tungah na gen ding hi,” a ci hi. Amah hong pai ciangin numei dang khatin kineih hi. [6] Ahih hangin Ahijah in amah kongkhak hong tun a kheging a zak ciangin, “Hong tum in Jeroboam’ zi aw, bang hangin midang khat kineih na hi hiam? Nang a dingin thugik khat kei tungah hong kipia hi.</row>
		<row book="19" chapter="18" verse="44" tag="">[44] Ka thu a zak phetun amaute in hong mang pah uh a, gamdang mite in kei hong mai-et uh hi.</row>
		<row book="19" chapter="26" verse="4" tag="">[4] Mikhialte tawh tukhawm loin, thusim neite tawh ka kipawl kei hi.</row>
		<row book="19" chapter="62" verse="4" tag="">[4] Amah a zaliatna panin sukniam ding bekbek amaute in a sawm uh hi. Amaute in thuman lo-ah nuamsa mahmah uh hi. Amaute in a kampi uh tawh phat khem uh a, ahih hangin a sungtawng uhah samsiat uh hi.</row>
		<row book="20" chapter="12" verse="9" tag="">[9] Nektawm ding nei lopi-in milian bangin omna sangin nuntakna ding na semin mi mawkmawk hihna hoihzaw hi.</row>
		<row book="20" chapter="13" verse="7" tag="">[7] Mi pawlkhatte, zawng napi-in kihausak uh a, mi pawlkhatte, hau napi-in kizawngsak uh hi.</row>
		<row book="20" chapter="18" verse="24" tag="">[24] Lawm pawlkhatte sauvei kimang lo a, lawm pawlkhatte sanggam sangin kipzaw hi.</row>
		<row book="20" chapter="24" verse="11-12" tag="">[11] Thah dinga a kikaikhia mipa honkhia inla, sih nading mun a zuan mipa lehkaih kik in. [12] Ke’n theikha kei ing, na cihnop hangin lungsim a thei Pasian in theitel veve hi; nang hong encik Pasian in hong teltheihna phawk in. Mi khempeuh a gamtatna bangin a thukkik ding hi.</row>
		<row book="40" chapter="5" verse="28" tag="">[28] Ahi zongin ke’n kong genin-ah: Mawhpih nopna lungsim tawh numei khat a en mi peuhmah in a lungsimah tua numei tawh a mawh ahi hi.</row>
		<row book="40" chapter="6" verse="24" tag="">[24] “Kuamah, to nih’ sila hikhawm thei lo hi. Khat mudahin khat it ding a, khat tungah thumanin khat simmawhbawl ding hi. Note in Pasian’ na le leitung sum na na semkhawm zo kei ding uh hi.</row>
		<row book="40" chapter="7" verse="15" tag="">[15] “Kamsang taktak a hilote na muh uh ciangin limtakin kikem un. Amaute in a tungthamah tuu lim hong pua-in, ahi zongin a sungtawng taktak uh ngia hangsan bang ahi uh hi.</row>
		<row book="40" chapter="15" verse="7-9" tag="">[7] Na tungthamun mihoih a kineihkhem mite aw, Isaiah in note’ thu a genna man mahmah hi. Tua a genna-ah, [8] ‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi. [9] Mihingte’ bawltawm thukhamte, Pasian’ thukham zahin mite tungah hilh uh ahih manin kei hong biak hangun a kimanna om lo hi,’ ci hi,” ci-in a dawng hi.</row>
		<row book="40" chapter="22" verse="18" tag="">[18] Ahi zongin Jesuh in amau’ gitloh geelna thei ahih manin, “Mihoih a kineihkhem mite aw, bang hangin kei hong thangsiah se na hi uh hiam?</row>
		<row book="40" chapter="23" verse="13-15" tag="">[13] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in vantung ki-ukna sungah mite a lut theih loh nadingin kong na khakcip uh hi. Note lah na lutnuam kei uh a, a lutnuamte lah na lutsak kei uh hi. [14] “Mihoih a kineihkhem, no Thukham hilh siate le Farisi mite in gimna na thuak ding uh hi. Meigong numeite tungah nuamtak sa-in a neihsa teng uh laksakin na zangmang uh a, mite in mihoih hong saktheih nading na deihna-un thu saupipi na ngen uh hi. Hih bangin na gamtatna uh hangin na gim thuak ding uh nasiazaw kan lai ding hi. [15] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in mi khat bek nangawn na ngah zawh nading uh na hanciamna un leitung tuitung lumletin khual na zin uh a, na ngahsunte uh zong note zah nihin a siahuai, hell khuk tung ding mi na suah uh hi.</row>
		<row book="40" chapter="23" verse="23-28" tag="">[23] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in Pasian tungah lengmasel, masala, le kummin sing namtui a kipanin meh namtui nam khempeuh, sawm-ah-khat pia napi-in, thukham sungah a thupizaw ahi thutang, hehpihna, le thumante na don kei uh hi. Adangte nusia tuan loin hih thute na zuih ding uh ahi hi. [24] A makai ding hinapi-in, mittaw bangin bangmah tum loteng thupi ngaihsutin, a thupiteng na nusiakha uh a, tui tawh na dawnkhop khak loh nadingun thovai khaih napi-in kalaoh a nawmvalhkha tawh na kibang uh hi. [25] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in hai le kuangte a pualam na siangsak uh a, ahi zongin tuate sungah, thatanghat thu le huaihamna tawh mi-a’ na suh uh nate a om hi. [26] A mittaw Farisi mite aw, a pualam zong a siangtho a suahtheih nadingin hai le kuang sunga a om nate a siangtho hisak phot un. [27] “Mihoih a kineihkhem, no Thukham hilh siate le Farisi mite in gimna na thuak ding uh hi. Note pen leikang tawh a kizut manin a pualam a hoih mahmah tawh kibang napi-in a sungah misi guh le a kihhuai nin nam khempeuh a omna hankhuk tawh na kibang uh hi. [28] Tua mah bangin note zong mite’ muhin mihoih mahmah bang napi-in na sung tawng taktak uhah mawhna le kineihkhemna bek a om hi.</row>
		<row book="40" chapter="24" verse="51" tag="">[51] a topa in nakpitakin gim pia-in, mihoih a kineihkhemte’ gimthuak dingteng thuaksak ding a, amah kapin a hagawi ding hi.</row>
		<row book="41" chapter="7" verse="6-7" tag="">[6] Jesuh in amaute dawng a, “A tungthama a hoihin a kilangkhem note’ thu, Isaiah in a genkholhna man mahmah hi. Ama genna-ah, ‘Pasian in hih bangin gen hi: Hih mite in a kampi bek uh tawh kei hong zahtakbawl uh a, a lungsim taktak uh kei tawh kigamla hi. [7] Mihingte’ bawltawm thukhamte, Pasian’ thukham zahin mite tungah hilh uh ahih manin, kei hong biak hangun a kimanna om lo hi,’ ci hi.</row>
		<row book="41" chapter="12" verse="40" tag="">[40] Meigong numeite tungah nuamtaksa-in a neihsate laksakin zangmang uh a, mite in mihoih a saktheih nading uh a deihna hangun thu saupipi a ngen uh hi. Amau’ kineihkhemna tawh kizui-in a gimthuak ding uh lianzaw ding hi,” a ci hi.</row>
		<row book="41" chapter="13" verse="22" tag="">[22] Bang hang hiam cih leh Khrih kineihkhemte le kamsang kineihkhemte hong piang ding a, ahih zawhleh, a teelsa mite nangawn a khem nadingun lim le na lamdangte hong bawl ding uh hi.</row>
		<row book="42" chapter="6" verse="26" tag="">[26] “Mi khempeuh in note hong pahtakbawl ciangin gimna a thuak ding na hi uh hi. Bang hang hiam cih leh a pu a pate un zong tua bangmahin kamsang zuaute a pahtakbawl uh hi.</row>
		<row book="42" chapter="20" verse="20" tag="">[20] Tua ahih manin a hunhoih ngakin vil gige uh a, ukna aana a neite’ khut sungah Jesuh a aptheih nadingun ama kampau tawh a mat nopna-un, lungsim takpi tawh thudong a va kineihkhem dingin mi pawlkhat thukan dingin a cial uh hi.</row>
		<row book="42" chapter="20" verse="47" tag="">[47] Meigong numeite tungah nuamtaksa-in, khemin a neihsateng uh laksak uh a, mite in mihoih a sak nading uh a deihna-un thu saupipi a ngen uh hi. Amau’ kineihkhemna tawh kizui-in a gimthuak ding uh lianzaw ding hi,” a ci hi.</row>
		<row book="43" chapter="4" verse="16-18" tag="">[16] Tua ciangin Jesuh in, “Va ciahin na pasal va sam inla, hih lai-ah hong paikik un,” a ci hi. [17] Numei in, “Pasal ka nei kei hi,” a cih ciangin Jesuh in, ” ‘Pasal ka nei kei hi,’ na cih pen man mahmah hi. [18] Pasal nga na nei khin ngei a, tu-a na ompih zong na pasal hi lo hi. Tua ahih manin na thugen man mahmah hi,” a ci hi.</row>
		<row book="44" chapter="27" verse="30" tag="">[30] Teembaw panin teembaw hawlte taikhiat sawm uh ahih manin teembaw tung panin gunkuang khiasuk uh a, teembaw mailam panin a khawl nading sikkawipi a khiasuk ding kineih uh hi.</row>
		<row book="45" chapter="12" verse="9" tag="">[9] Na ki-itnate uh lungsim takpi tawh hi sak unla, a siate mudahin a hoihte lenkip un.</row>
		<row book="46" chapter="13" verse="2" tag="">[2] Thuhilh siamna nei-in, thusim khempeuh thei-in, na khempeuh thei-in, mualte kinsak zawh nading upna ka neih hangin itna ka neih kei leh ka kimanna bangmah om lo hi.</row>
		<row book="47" chapter="5" verse="12" tag="">[12] Note in na hong thupi ngaihsut theih nadingun koleko a hong kiphattawm zel ka hi kei uh a, lungsimtawng hoih lo napi-in a puatham siamna hangin a kisial mite nial thei-in, kote’ hangin note na kisaktheih nading uh deihna hizaw hi.</row>
		<row book="47" chapter="11" verse="13-14" tag="">[13] Amaute pen sawltak taktak hi loin, sawltak a kineihkhemte hi uh a, a nasepna uhah zong zuau-in, Khrih’ sawltak taktak a battheih nadingun a mel kiseel ahi uh hi. [14] Tua pen lamdangsak ding hi lo hi. Satan nangawn Pasian’ vantungmi tawh a kibangin kibawltawm thei hi.</row>
		<row book="54" chapter="5" verse="8" tag="">[8] Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu um lo mite sangin siazaw lai hi.</row>
		<row book="54" chapter="5" verse="24" tag="">[24] Mi pawlkhatte’ khialhnate kimu pahpahin mawhsakna thuakpah uh a, pawlkhatte’ khialhna pen damdamin hong kinung theih hi.</row>
		<row book="55" chapter="3" verse="5-6" tag="">[5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in. [6] Tua bang mite pawlkhat, mite inn-ah va hawh khiankhianin, deihna nam tuamtuam le mawhna lungsim tawh a kidim numeite na thuzawh uh hi.</row>
		<row book="55" chapter="3" verse="13" tag="">[13] migilote le thuthei kineihin mi khem theite zong siattat semsemin, amaute in mi khemkhemin, amaute mah in zong khemna a thuak ding mah uh ahi hi.</row>
		<row book="59" chapter="1" verse="22" tag="">[22] Nomau kikhem tawmin thu zak bek tawh maisak kei unla, na zak bangun zui-in semzaw un.</row>
		<row book="59" chapter="2" verse="26" tag="">[26] Tua ahih manin hu a diik lo, hu a sang lo pumpi pen a si ahih mah bangin sepna tawh a kizom lo upna zong a si ahi hi.</row>
		<row book="59" chapter="3" verse="17" tag="">[17] Ahi zongin tunglam panin a kingah pilna a siangtho ahi hi. Mi tawh kilem thei-in dik a, mi tawh kikhawl thei a, hehpihna lungsim nei-in gamtat hoih a, mi lang-et lo a, kineihkhem cihte om lo hi.</row>
		<row book="59" chapter="4" verse="8" tag="">[8] Pasian kiang nai un. Amah in zong hong nai ding hi. Mawhneite in na khut uh silsiang unla, a kineihkhemte in na lungsim uh siangsak un.</row>
		<row book="60" chapter="4" verse="8" tag="">[8] Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un.</row>
		<row book="62" chapter="1" verse="8-9" tag="">[8] Mawhna ka nei kei hi, i cih leh eite a kineihkhem ihi a, eite a thutak lo ihi hi. [9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="62" chapter="4" verse="1" tag="">[1] Ka it lawmte aw, kha ka nei a ci mi khempeuh’ thugen um kei unla, tua thute Pasian kiang pan mah ahi hiam, ci-in kantel un. Bang hang hiam cih leh leitungah kamsang a kineihkhem tampi hong om khinta hi.</row>
		<row book="62" chapter="4" verse="4" tag="">[4] Ka it tate aw, note, Pasian’ mite na hi uh a, tua bang kamsang kineihkhemte a zokhin na hi uh hi. Bang hang hiam cih leh leitung mite a panpih dawimangpa sangin note hong ompih Pasian vanglian zaw hi.</row>
	</category>
	<category id="48">
		<row book="1" chapter="13" verse="6-8" tag="">[6] Tua ahih manin mun khatah a tengkhawm dingin leitang in amau tegel vak zo lo hi. Bang hang hiam cih leh amau’ gan neihsate tam mahmah ahih manin amau tegel tengkhawm thei lo uh a, [7] Abram’ gancingte le Lot’ gancingte kitawng thei zel hi. Tua hun laitakin Kanaan mite le Perez mite tua gamah teng lai uh hi. [8] Tua ciangin Abram in Lot’ kiangah, “Nang le kei’ kikal, nang’ gancingte le kei’ gancingte’ kikalah kitotna omsak kei ni. Bang hang hiam cih leh eite beh khat ihi hi.</row>
		<row book="5" chapter="1" verse="16-17" tag="">[16] “Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat le a sanggampa ahi a, amah tawh a om khualmipa tawh ahi zongin thu a mantakin khen un. [17] Thukhenna-ah angvan na nei kei ding uh hi. A neu le a liante a kibangin a thu na ngai ding uh a, maitang zahtak tuam na nei kei ding uh hi. Bang hang hiam cih leh thukhenna pen Pasian-a’ ahi hi. Note a dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.</row>
		<row book="9" chapter="2" verse="3" tag="">[3] Tua bangin kiphatsakna tawh pau nawn kei inla, na kamsung pan kihihsakna gingkhiasak kei in. Bang hang hiam cih leh TOPA pen a thei Pasian hi a, amah in gamtatnate a tawi khai hi.</row>
		<row book="18" chapter="5" verse="2" tag="">[2] Mihai pa in a hehna sihlawh a, muhdahna in sihna piangsak hi.</row>
		<row book="18" chapter="13" verse="3" tag="">[3] Ahi zongin note tawh kam a kinial hi loin, Pasian tawh a kinial ka hi hi. Pasian tawh hih ka thu ka kinial nuam hi.</row>
		<row book="18" chapter="15" verse="3" tag="">[3] bangmah-a kimang lo kampaute pau lo a, phattuamna om lo dingpi-in thu seello uh hi.</row>
		<row book="19" chapter="4" verse="4" tag="">[4] Lau-in ling unla, mawhna peel un. Na lupna tung uhah lungngai phapha unla, om khikhe un.</row>
		<row book="19" chapter="7" verse="11" tag="">[11] Pasian, thu a tangin a khen pa hi a, migilote tungah a heh den pa ahi hi.</row>
		<row book="20" chapter="3" verse="30" tag="">[30] Nangma tungah siatna bangmah a hong bawl lo, mi khatpeuh tawh thu om lopi-in kimawk tot kei in.</row>
		<row book="20" chapter="9" verse="7-9" tag="">[7] Mihaite thuhilh lecin hong maizumsak ding a, migilote thuhilh lecin hong sugawp ding hi. [8] Mihaite thuhilh kei in; hong mudah ding uh hi. Mipilte thuhilh in; hong it ding uh hi. [9] Mipilte thuhilh lecin pil semsemna-in nei ding a, thuman mite thuhilh lecin a thutheihna uh khang semsem ding hi.</row>
		<row book="20" chapter="10" verse="8" tag="">[8] Mipilte in thuhilhna mang a, a hai paute in lungkhamna tuak hi.</row>
		<row book="20" chapter="10" verse="14" tag="">[14] Mipilte in a pilna uh behlapin, mihaite a pau ciangin thusia tawh kizom pahpah hi.</row>
		<row book="20" chapter="12" verse="15-16" tag="">[15] Mihaite pen amau mah thuman kisa tawntung a, mipilte in mi’ thugenna ngai nuam uh hi. [16] Mihaite in a hehna uh langsakpah uh a, mipilte in a hehna uh ipzo hi.</row>
		<row book="20" chapter="13" verse="10" tag="">[10] Hilh ding ut lo, kihihsakna in kitotna bek piangsak thei a, hong kithuhilh ding utna pen a hoihzaw ahi hi.</row>
		<row book="20" chapter="15" verse="1" tag="">[1] Kam nemin dawnna in hehna damsak a, kam khauh in hehna piangsak hi.</row>
		<row book="20" chapter="15" verse="18" tag="">[18] Lungtomna in kitotna piangsak a, lungduaina in kilemna piangsak hi.</row>
		<row book="20" chapter="15" verse="28" tag="">[28] Mihoihte in a kampau ding ngaihsun phot a, migilote’ paupakna pen thusia tawh kizom hi.</row>
		<row book="20" chapter="16" verse="7" tag="">[7] TOPA’ deih bangin gamtatna pen galte nangawn lawma kaihzawhna ahi hi.</row>
		<row book="20" chapter="16" verse="18" tag="">[18] Kisaktheihna in siatna hong tuaksak a, kiphatsakna in pukna hong piangsak hi.</row>
		<row book="20" chapter="16" verse="32" tag="">[32] Thahatna sangin lungduaina hoihzaw a, khuapi khat ukzawhna sangin eimah ki-ukzawhna hoihzaw hi.</row>
		<row book="20" chapter="17" verse="14" tag="">[14] Kitot i kipat ciangin tui lipi cinna phung kehsakkhak tawh kibang hi. Tua ahih manin a nasiat ma-in kitot khawlpak in.</row>
		<row book="20" chapter="17" verse="27-28" tag="">[27] Thu a thei taktakte in gengen khol lo a, a paupau khol lote thumu taktak hizaw hi. [28] Mihaite pau loin om leh a pil mahin kingaihsun hi. Thungaihsun thei na hihna a kilat nadingin pau loin om khinkhian in.</row>
		<row book="20" chapter="18" verse="1-2" tag="">[1] Midangte tawh a kipawlthei pha lote amah bek thupi a kisate hi a, midangte’ cih khempeuh man a sak khat beek om lo hi. [2] Mihaite in thu a teltheih zawhna ding uh kin lo uh a, pil si, a kicih theih nading deihna bek tawh thu gen uh hi.</row>
		<row book="20" chapter="18" verse="13" tag="">[13] A thu za khin nai lopi-in dawnkikna pen haina le maizumna ahi hi.</row>
		<row book="20" chapter="19" verse="11-13" tag="">[11] Pilna in mi lungduaisak a, mi’ hong hehsaknate kiphawkmawh bawlna in minthanna ahi hi. [12] Kumpipa’ hehna humpinelkai hawk bangin lauhuai a, ama pahtakna lopa tunga daitui taak bangin deihhuai hi. [13] Tapa hai pen a pa’ lungkhamna hi a, zi phunphun pen a theu thei lo guahciin tawh kibang hi.</row>
		<row book="20" chapter="20" verse="3" tag="">[3] Kitot khak ding pelhna in pahtak ngahna hi a, mihaite bek kitot ding ut uh hi.</row>
		<row book="20" chapter="21" verse="9" tag="">[9] Phun bek a thei zi tawh inn sungah tenkhop sangin innkhumzang kiu khatah tangten’ hoihzaw tham hi.</row>
		<row book="20" chapter="21" verse="19" tag="">[19] A phun hat zi gilo tawh tenkhop sangin gam simthamah khat guak tangten’ hoihzaw hi.</row>
		<row book="20" chapter="21" verse="23" tag="">[23] Kampau a ki-ipzote lungkhamna tawh kipelh hi.</row>
		<row book="20" chapter="22" verse="10" tag="">[10] Mi kiphasakte hawlkhia lecin kitotna le kisimmawhna bei pah ding hi.</row>
		<row book="20" chapter="23" verse="9" tag="">[9] Mihaite pil hopih kei un; amaute in a manphatna phawk thei lo uh hi.</row>
		<row book="20" chapter="25" verse="24" tag="">[24] Phun bek a thei zi tawh inn sungah tenkhop sangin innkhumzang kiu khatah tangten’ hoihzaw tham hi.</row>
		<row book="20" chapter="26" verse="17" tag="">[17] Eite tawh a kisai lo kitotna sunga kiphumna pen ui ommuang khat a bil-in i kaihsak tawh kibang hi.</row>
		<row book="20" chapter="26" verse="21" tag="">[21] Meihol in mei-am ding piangsak a, sing in mei kuangsak a, migilo in kitotna piangsak hi.</row>
		<row book="20" chapter="26" verse="4-5" tag="">[4] Mihaite’ thudotna dawngdawng lecin nang zong amau mah bangin a hai na hi hi. [5] Mihaite a pilin a kingaihsut khak loh nadingin amau’ haina tawh kizui-in dawng zaw in.</row>
		<row book="20" chapter="27" verse="15" tag="">[15] Phun bekbek a thei zi pen theu hun mel a nei lo guahciin tawh kibang hi.</row>
		<row book="20" chapter="29" verse="11" tag="">[11] Mihai pa a hehna bangin kam pau-in gamta gawp a, mipil pa ahihleh ki-ipin a hehna damsak hi.</row>
		<row book="20" chapter="29" verse="22" tag="">[22] A heh pahpahte in kitotna piangsak a, a heh baihte khial thei tawntung hi.</row>
		<row book="20" chapter="29" verse="25" tag="">[25] Midangte kihtakna in hong lunghimawhsak a, TOPA muanna in hong lungmuangsak hi.</row>
		<row book="20" chapter="30" verse="17" tag="">[17] A pa a simmawh mipa, a nu’ thu a mang nuam lo mipa, va-ak in a mittang khelkhiat sakin musanete in a sa ne ding uh hi.</row>
		<row book="20" chapter="30" verse="33" tag="">[33] Bawngnawi toktok lehang thawhbat hong suak a, mi khat’ nak tupsak lehang si hong luang a, mi phin lehang kitotna hong piang hi.</row>
		<row book="21" chapter="4" verse="9-10" tag="">[9] Mi khat sangin mi nih hoihzaw hi; amau’ sepna thaman a tamzaw ngah uh hi. [10] Bang hang hiam cih leh khat cimawh leh a khat in huh a, mi khat guak pen cimawh zenzen leh a huh ding om lo ahih manin a dahhuai pha mahmah ahi hi.</row>
		<row book="21" chapter="5" verse="2-3" tag="">[2] Thu ngaihsun masa-in pau inla, Pasian’ tungah thu mawk ciampak kei in. Vantungah Pasian om a, leitungah nang om na hih manin na pau ding a kilawm zahval pau kei in. [3] Lunghimawh semsem lecin na mang sia semsem ding a, tam pau semsem lecin na haina kilang semsem ding hi.</row>
		<row book="21" chapter="7" verse="9" tag="">[9] Heh pahpah kei in; hehna a haihuai ahi hi.</row>
		<row book="21" chapter="7" verse="21-22" tag="">[21] Mi’ gen khempeuh thudon kei in. Na nasempa’ hong samsiatna na zakha ding hi. [22] Nang zong midang na samsiat zelzelna teltakin na kithei hi.</row>
		<row book="23" chapter="45" verse="9" tag="">[9] Amah a Bawlpa tawh a kido mipa, beelseek pa tawh a kilehdo lei beel in gimna ngah ta hen! Tungman in amah a sek pa kiangah, “Nang in bang bawl na hi hiam, na na bawl in khutlet nei lo hi,” ci-in a thu sel ngam ahi hiam?</row>
		<row book="23" chapter="58" verse="4" tag="">[4] Note in a kitawng ding, a kilai ding, gitloh gamtatin, khuttum tawh a kitum ding bekin an na tang uh hi. Hih bang lelin antanna tawh na thungetna uh hong kingai ding ahi hiam?</row>
		<row book="24" chapter="31" verse="3" tag="">[3] gamlapi pek panin TOPA ka kilang hi. Keimah in nang kong it tawntung a, tua ahih manin nang’ tungah kong thuman tawntung hi.</row>
		<row book="30" chapter="3" verse="3" tag="">[3] Mi nih, thukimna om masa lopi-in lampi-ah tonkhawm thei uh ahi hiam?</row>
		<row book="40" chapter="4" verse="7" tag="">[7] Jesuh in, “Lai Siangtho mahah, ‘Na Topa Pasian na ze-et kei in,’ ci-in gen hi lo ahi hiam?” ci-in a dawng hi.</row>
		<row book="40" chapter="5" verse="3-7" tag="">[3] “Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uh hi. [4] Dahin a thum a tau mite Pasian in amaute hehnem ding ahih manin thupha ngah mi ahi uh hi. [5] A lungnem mite in Pasian’ ciamsa leitang ngah ding uh ahih manin thupha ngah mi ahi uh hi. [6] Pasian’ deihteng sep ding a hanciamte Pasian in lungkimna ngahsak ding ahih manin thupha ngah mi ahi uh hi. [7] Midang a hehpih mite tungah Pasian in hehpihna pia ding ahih manin thupha ngah mi ahi uh hi.</row>
		<row book="40" chapter="5" verse="23-24" tag="">[23] Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkim lohna thu na phawk leh, [24] Pasian na biak nading nate, a biakna tau mai-ah nusia photin, pai-in na sanggampa tawh va kilem phot inla, tua khit ciangin hong paikikin Pasian biakna pia in.</row>
		<row book="40" chapter="5" verse="37" tag="">[37] Na gen peuhmah ahi ahihleh, ‘Hi,’ ci inla, ahi lo ahihleh, ‘Hilo,’ cihna tawh kicingsak in. Tua bang hi loin kiciamna kam na zat ciangin Dawimangpa tawh kizomin thuman lo na hih lamtak hong kilang hi.</row>
		<row book="40" chapter="6" verse="25" tag="">[25] “Tua ahih ciangin note kiangah kong genin-ah: Na nuntak nadingun bang ne-in bang dawn ding cih ahi a, na pumpi uh a dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hi lo ahi hiam?</row>
		<row book="40" chapter="7" verse="3" tag="">[3] Bang hangin na lawmte’ mit sunga ninthem tang muhsak thei napi-in nangma mit sunga singluang tang phawk thei lo na hi hiam?</row>
		<row book="40" chapter="12" verse="37" tag="">[37] Bang hang hiam cih leh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngah nadingun nomau kampau mah hong kibulphuh ding hi,” a ci hi.</row>
		<row book="40" chapter="18" verse="15-19" tag="">[15] “Na sanggamte uh na tung uhah hong khialh leh pai-in no tegel bek theihin a khialhna va gen un. Na thu uh a hong man’ leh na sanggampa uh a ngahkik na hi uh hi. [16] Ahi zongin na thu uh a hong mannop kei leh, Lai Siangtho sungah, ‘Mi nih ahih kei leh mi thum’ theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. [17] Amah in tua mite’ thu a mannop kei leh pawlpite tungah a thu ko un. Pawlpite’ thu nangawn a mannop kei leh Gentail mite le siahdongte bangin na ngaihsun un. [18] “Note kiangah a taktakin kong genin-ah: Leitungah na kham peuhmah uh vantungah zong kikham ding a, leitungah na phal peuhmah uh vantungah zong kiphal ding hi. [19] Leitungah note nih thukimin na nget uh na khat peuhpeuh, vantungah a om ka Pa in hong pia ding hi.</row>
		<row book="41" chapter="9" verse="14" tag="">[14] Nungzui dangte’ omna-ah a tunkik uh ciangin tua lai-ah mi tampi tak na om uh hi. Thukham hilh sia pawlkhatte le nungzuite thu na kisel uh hi.</row>
		<row book="42" chapter="17" verse="1" tag="">[1] Tua ciangin Jesuh in a nungzuite kiangah, “Mite a puktheih nading ze-etna hong piang hamtang ding hi. Ahi zongin tua puk nading a piangsak mipa in gimna ngah ding hi.</row>
		<row book="43" chapter="6" verse="60-71" tag="">[60] A nungzuite nangawn un hih thu a zak ciangun, “Hih thugen haksa lua hi. Kua in zuizo ding ahi hiam?” a ci uh hi. [61] Ahi zongin Jesuh in hih thu-ah a nungzuite’ phunna thei ahih manin, “Hih ka thugenna in note hong lungkiasak ahi hiam? [62] Mihing Tapa ama omna ngei-ah a ciahto kik a mu hi le-uhcin bang na ci ding uh hiam? [63] Nuntakna a piathei pen Pasian’ Kha hi a, mihingte’ hihtheih bangmah om lo hi. Keima hong gen thute pen nuntakna a hong piathei tua Kha thu ahi hi. [64] Tua hinapi-in note pawlkhat in na um kei uh hi,” a ci hi. (Jesuh in a kipat cil pek a kipanin kuateng in ama thu um ding a, kuateng in amah lehpei ding cih thu thei khinzo hi.) [65] Tua ciangin Jesuh in, “Ka Pa in ahi thei dingin bawl kei leh ka kiangah kuamah hong pai thei lo ding hi, ka cihna thu pen hih thu hang mah ahi hi,” ci-in a genthuah lai hi. [66] Hih bangin a thugenna hangin a nung a zui a thungai mi tampi kileh kikin Jesuh zui nawn lo uh hi. [67] Tua ahih manin Jesuh in a nungzui sawm le nihte kiangah, “Note zong na ciahkik nuam mai uh hiam?” a cih ciangin [68] Simon Peter in, “Topa aw, ciah le ung kua kiang zuan mawk ding ka hi uh hiam? Nangmah in nuntak tawntung nading thu na nei hi. [69] Tu-in nang ka hong um uh a, Pasian kiang panin a hong pai a Siangtho Pa na hihna thu ka hong thei uh hi,” ci-in a dawng hi. [70] Tua ciangin Jesuh in, “Note na sawm le nih mahun ka hong teel hinapi-in khat pen dawi na suakmawk uh hi,” a ci hi. [71] Sawm le nihte sung panin amah a lehpei ding ahih manin Simon Iskariot’ tapa Judas thu a genna ahi hi.</row>
		<row book="43" chapter="18" verse="36" tag="">[36] Tua ciangin Jesuh in, “Keima ukna pen hih leitung gam hi lo hi. Keima ukna hih leitung gam hileh Jerusalem khua-a Jew mi uliante’ khut sungah hong kipiak loh nadingin ka nungzuite in a do ding uh hi. Tua ahih manin keima ukna pen hih leitung tawh kizom lo hi,” a ci hi.</row>
		<row book="44" chapter="17" verse="11" tag="">[11] Thesalonika khuamite sangin Berea khuamite in mipi lungsim neizaw uh hi. Amaute in lawp mahmahna tawh Paul’ thugente ngai uh a, Paul’ thugente man taktak hiam ci-in a theih nadingun nisimin Lai Siangtho a sim uh hi.</row>
		<row book="45" chapter="2" verse="1" tag="">[1] Tua ahih ciangin midangte’ thu a khen note pen kuakua hita le-uh cin na suakta tuan kei ding uh hi. Midangte na mawhsakna uh thute mah note zong gamta veve na hih manun, no zong a mawh mah na hi uh hi.</row>
		<row book="45" chapter="3" verse="1" tag="">[1] Tua ahihleh Jew mite in Gentail mite sangin bang hamphatna neizaw a, vun ki-atna in bang phattuamna nei ahi hiam?</row>
		<row book="45" chapter="8" verse="9" tag="">[9] Note sungah Pasian’ Kha Siangtho hong om nakleh nomau pumpi deihna bangin gamta loin Kha Siangtho deihna bangin na gamta ding uh hi. Khrih lungsim a nei lote Khrih tawh kipawl lo hi.</row>
		<row book="45" chapter="12" verse="1-2" tag="">[1] Tua ahih ciangin sanggamte aw, Pasian in eite tam veipi tak hong hehpih ahih manin ama lungkim nading le ama nasep nadingin nomau mahmah a hingtangin Pasian tungah na kipiak nadingun ka hong thum hi. Tua banga kipiakna pen Pasian biakna man taktak ahi hi. [2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="12" verse="5" tag="">[5] Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi.</row>
		<row book="45" chapter="12" verse="17-19" tag="">[17] Midangte’ gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. [18] Ahih theih laiteng mi khempeuh tawh na kilem nadingun hanciam un. [19] Lawmte aw, na hehna uh kuama tungah thukkik kei unla, Pasian’ thukkik dingin koih lel un. Bang hang hiam cih leh Lai Siangtho sungah, “Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi,” ci-in kigelh hi.</row>
		<row book="45" chapter="14" verse="1" tag="">[1] Upna neu mite pawlbawl unla, na ngaihsutna uh a kituah kei leh zong mawhsak kei un.</row>
		<row book="45" chapter="14" verse="19" tag="">[19] Tua ahih ciangin mi tawh kilem theih nading le kha thu-ah khatlekhat thahatna i kipiak theih nading thute hanciam ciat ni.</row>
		<row book="45" chapter="15" verse="5" tag="">[5] Note in lungsim kikhatin i Topa Jesuh Khrih’ Pa ahi Pasian na phatkhawm theih nadingun Pasian in thuakzawhna le thahatna hong pia hen la, Jesuh Khrih deihna bangin gamta-in khatlekhat kithutuak takin hong omsak tahen.</row>
		<row book="46" chapter="1" verse="11" tag="">[11] Bang hang hiam cih leh sanggamte aw, note lakah kitot kiselna a omna thu, Khloe’ innkuanpih mite in kei kiangah hong gen uh hi.</row>
		<row book="46" chapter="2" verse="14" tag="">[14] Ahi zongin Kha Siangtho a nei lo mite in Pasian’ Kha Siangtho in a hong piak nate sang thei lo uh hi. Kha Siangtho a nei mite bek in theithei uh ahih manin amaute in tel thei lo uh a, amau a dingin a haihuai thu khat ahi lel hi.</row>
		<row book="46" chapter="3" verse="3" tag="">[3] Bang hang hiam cih leh Pasian’ deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uh hi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi.</row>
		<row book="46" chapter="6" verse="7" tag="">[7] Note khatlekhat zum na kitut mahmah uh zong a gina het lo na hihna uh hong kilangsak hi. Bang hangin thuakzaw mai lo a, sum ngamzaw mai lo na hi uh hiam?</row>
		<row book="46" chapter="13" verse="8" tag="">[8] Itna pen a tawntungin a kip ahi hi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.</row>
		<row book="46" chapter="14" verse="26" tag="">[26] Tua ahih ciangin sanggamte aw, ka hong gennop thu a tomin: Pasian bia dingin note na kikhop uh ciangin khat in la sak ding nei, khat in Pasian’ thu a gen ding nei, khat in pau lamdang tawh thugen ding nei, khat in tua a kigente a khiatna gentheih nading nei cih bangin na om ding uh hi. Hih a tuamtuamte khempeuh, pawlpi’ phattuam nading ahih ding kisam hi.</row>
		<row book="47" chapter="10" verse="3-5" tag="">[3] Kote pen leitungah a teng mi ka hi mah uh hi; ahi zongin leitung lungsim ngimna tawh galdo ka hi kei uh hi. [4] Kote’ zat galdona hiam pen leitung galhiam lelte hi lo a, galte’ panmun phualpi a susiazo ding Pasian’ galhiam khauhte ahi hi. [5] Mite’ ngaihsutna a man lote ka thalnial gawpzo uh a, Pasian’ thu theih nading a khaktan thei nate ka susiagawp uh a, mi khempeuh’ ngaihsutna zo gawpin Khrih’ thu a mang dingin ka bawl uh hi.</row>
		<row book="47" chapter="12" verse="20" tag="">[20] Bang hang hiam cih leh note kiangah ka hong tun ciangin note’ omzia ding ka deih bangin na om loh khak ding uh le note in keima maisuah na muhnopzia bangun na hong muh loh khak ding uh ka lunghimawh hi. Note lakah kitotna, hazatna, hehna, huaihamna, mi zahpihna, mi gensiatna, kiphatsakna, le buaina a omkhak ding ka lunghimawh hi.</row>
		<row book="48" chapter="5" verse="22-23" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi.</row>
		<row book="48" chapter="6" verse="7-8" tag="">[7] Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. [8] Mi khatpeuh in ama leitung pumpi deihna khaici a vawh leh sihna ngah ding a, Kha Siangtho deihna khaici a vawh leh Kha Siangtho tung panin nuntak tawntungna ngah ding hi.</row>
		<row book="49" chapter="4" verse="15-16" tag="">[15] itna lungsim tawh thutak genin, lutang ahi Khrih tawh i kibat dongin i khangto ding hi. [16] Ama ukna mangin pumpi na a tuamtuamte a kituak takin kizom a, amaute limtakin a kizop dimdiamna hangin pumpi pen pumkhat a suak thei hi. Pumpi na a tuamtuamte in amau’ sep ding ciat hoihtakin a sep uh ciangin itna hangin pumpi khangin a cingtaak a suak thei hi.</row>
		<row book="49" chapter="4" verse="26-29" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un. [27] Dawimangpa in hong suksiat theih nading hun omsak kei un. [28] Guta ngeite in gu nawn loin, ama nuntak nading thuman takin thalawhin, mizawngte zong a huhtheih lai nadingin thatang tawh nasep ding kipan ta uh hen. [29] Na kiho uh ciangin kamguh zang kei unla, na pauna uh a za mite in phattuamna a ngahtheih nadingin na-in a kimang kam hoihte bek na pau un.</row>
		<row book="49" chapter="4" verse="32" tag="">[32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="49" chapter="5" verse="6" tag="">[6] Hih bang mawhnate i bawl hangin phamawh kei, ci-in a mawk gen mite’ khemsa-in ta kei un. Pasian thu mang loin hih bangin a gamta mite in Pasian’ hehna a thuak ding uh ahi hi.</row>
		<row book="50" chapter="2" verse="3-4" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. [4] Note’ phattuam nading bek ngaihsun kei unla, midangte’ phattuam nading ngaihsutsak zaw un.</row>
		<row book="50" chapter="2" verse="14-16" tag="">[14] Na khempeuh phun lo, thu nial loin sem un. [15] Tua hileh a lungsim kawi, a hoih lo leitung mite lakah paubaanna a nei lo a siangtho, Pasian’ tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uh hi. [16] Tua hileh a beisa hunah ka sepna le ka hanciamnate a mawkna suak lo ding ahih manin Khrih hong paikik ni ciangin kei ka kisial thei ding hi.</row>
		<row book="50" chapter="4" verse="2" tag="">[2] Euodia le Sintikhe, Topa’ hangin a kilemkik ding uh ka thum nuam hi.</row>
		<row book="51" chapter="3" verse="7-9" tag="">[7] Note pen hih bangin gamta-in a nungta ngeite na hi uh hi. [8] Ahi zongin tu-in hehna, thangpaihna, muhdahna, gensiatna, kam hoih lo pauna cihte nei nawn kei un. [9] Ngeina lui le gamtatna lui khempeuh a beisakkhin na hihna uh kithei-in khatlekhat tungah zuauthu kigen nawn kei unla,</row>
		<row book="51" chapter="3" verse="16" tag="">[16] Khrih thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, le biakna late na sa un.</row>
		<row book="52" chapter="4" verse="11" tag="">[11] Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, le note’ nuntak nading na na sep nading uh hanciamin nei un.</row>
		<row book="54" chapter="3" verse="2-3" tag="">[2] Tua ahih manin siate pen paubaanna a nei lo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin le leengla do a siam mi, thuhilh a siam mi, [3] zu a kham lo mi, a ngongtat lo mi, lungsimnem mi, kitot a uk lo mi, sum a deihlua lo mite hi ding uh hi.</row>
		<row book="54" chapter="6" verse="3-5" tag="">[3] Topa Jesuh Khrih thu tawh a kituak lo, i biakna paizia tawh a kilehngatin thu tuamdang a hilh mite pen, [4] a kiphasak mawkmawk hi uh a, bangmah a thei het lo ahi uh hi. Tua bang mite in thu kisel thu kinial cihte ut belin nei uh a, hazatna, lungsim kituah lohna, kizahkona, a sia lamin ki-upmawhnate piangsak uh a, [5] thuman thutak zui loin, a lungsim paizia uh a man nawn lo, biakna pen hauhtheih nading lampi bekin a ngaihsun mite in a tawntungin kitot kiselna a piangsak uh ahi hi.</row>
		<row book="54" chapter="6" verse="20-21" tag="">[20] Timoti aw, nang tungah a hong kipia thute hoihtakin na zui in. Mi pawlkhatte in, “Thu theihna,” ci-in a ngaihsutkhak uh, Pasian’ thu tawh a kituak lo, thu kihai selnate na pelh in. [21] Mi pawlkhatte in tua bang pilna a nei-in kingaihsun uh a, upna thu bulpi khahsuahna-in a nei uh hi. Note khempeuh tungah Pasian’ dikna thupha hong tung tahen.</row>
		<row book="55" chapter="2" verse="14-16" tag="">[14] Na mite thu kinialin a kitot loh nadingun Pasian’ mai-ah thupi takin na hilhkhol in. Tua bang thu kinialna in a za mite phattuamna ngahsak loin a siasak bek ahi hi. [15] Pasian’ thuman a mantakin hilhin, na nasepna-ah maizumna thuak loin, Pasian’ pahtakna na ngahtheih nadingin na siam tawpin hanciam in. [16] Pasian tawh mite a kigamlasak semsem thei thu ginalo, a haihuai thu kikup thu kiselnate na pelh in.</row>
		<row book="55" chapter="2" verse="23-25" tag="">[23] Thu kihai seelna, thei lo pi-a thu kinialnate na pelh in. Tua bangte in kitotna a piansak lamtak na theihsa ahi hi. [24] Topa’ na a sem mite, kitot a hatte hi lo ding a, mi khempeuh tungah lungsim nemin, thugen siamin, thuakzawhna nei-in, [25] thunem tawh a langte’ hoih lohna a puahtheite hi ding hi. Tua bang hileh Pasian in amaute kisiksak thei ding a, thuman thutak hong thei-in,</row>
		<row book="55" chapter="3" verse="16-17" tag="">[16] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi. [17] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi.</row>
		<row book="55" chapter="4" verse="2" tag="">[2] hunhoih hunsia cih khen tuan loin Pasian’ thu hilh ding na kin ngaihsut nading, lungduaina tawh mite’ lungsim zo-in, mite taii-in, hanthawnin na hilh nadingin thu a hong pia ka hi hi.</row>
		<row book="56" chapter="2" verse="7-8" tag="">[7] Nangma pumpi mahmah gamtat hoihna a kipan thu khempeuhah etteh hoih dingin na om in. Lungsim takpi tawh mite’ zahtaktheih dingin thu na hilh inla, [8] mite’ mawhmat theih loh ding kamhoihte na zang in. Tua hileh i langte in hong gensiat theih nading mu loin a mai uh zum lel ding hi.</row>
		<row book="56" chapter="3" verse="1-2" tag="">[1] Na mite in hong uk kumpite le aana neite’ thu mangin, thuhoih khempeuh a sem dingin a kigingsa-in a om ding uh phawksak inla, [2] kuamah gensia loin, mite tawh kilemin kikhawl thei-in, lungsim nemin, mi khempeuh tungah a dik nading uh na gen in.</row>
		<row book="56" chapter="3" verse="9" tag="">[9] Ahi zongin a haihuai thu kiselna, min kigual deudau khangsimna, kitotna, thukham kitotlawhna cihte na pelh in. Tuate a kimanna a om lo, a mawkna thu hi lel hi.</row>
		<row book="59" chapter="1" verse="19-20" tag="">[19] Sanggamte aw, note in na theih ding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un. [20] Mihingte’ hehna in Pasian’ sep ding thuhoihte khaktan hi.</row>
		<row book="59" chapter="3" verse="5-11" tag="">[5] Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi. [6] Leii pen mei tawh kibang hi. I pumpi na sung panin a neuno khat hinapi-in i pumpi buppi a sia suahthei a, hell khuk sung panin a hong piang mei tawh i nuntakna buppi hong kangtumsak thei hi. [7] Mihingte in gamsa, vasa, a bokvak ganhing le tui sunga om ngasate a kipan ganhing khempeuh zualsakin ukzo uh hi. [8] Ahi zongin siattheih nading gukhal tawh a kidim, a omkhong thei lo leii pen zualsakin a ukzo kuamah om lo hi. [9] I leii tawh eite’ pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi. [10] Kam khat sung panin thupha le thusia pusuak khawm hi. Sanggamte aw, hih bang ahi ding hi het lo hi. [11] Tuinak khat panin tui lim le tui lim lo hong luangkhia khawm thei ahi hiam?</row>
		<row book="59" chapter="3" verse="17" tag="">[17] Ahi zongin tunglam panin a kingah pilna a siangtho ahi hi. Mi tawh kilem thei-in dik a, mi tawh kikhawl thei a, hehpihna lungsim nei-in gamtat hoih a, mi lang-et lo a, kineihkhem cihte om lo hi.</row>
		<row book="59" chapter="4" verse="1-3" tag="">[1] Note lakah a om kitotna le kilaina koi panin hong piang ahi hiam? Deihluatna lungsim na neih manun note’ pumsung a kitoktok niloh ahi hi. [2] Na na deih uh a, ahi zongin nei lo na hih manun mi na thatnuam uh hi. Nate deihna lungsim na nei uh a, ahi zongin ngah zo lo na hih manun kitawngin na kilailawh uh hi. Pasian kiangah na deih uh ngen lo na hih manun a ngah lo na hi uh hi. [3] Pasian kiangah na nget sun uh ciangin zong note’ nopsak nading bek ngenin, na ngaihsutna uh man lo ahih manin a ngah lo na hi uh hi.</row>
		<row book="59" chapter="4" verse="6" tag="">[6] Lai Siangtho in, “Pasian in a kihisakte nial a, a kiniamkhiatte a hehpih hi,” a cih mah bangin Pasian’ hong hehpihna lianzaw hi.</row>
		<row book="59" chapter="4" verse="17" tag="">[17] A hoih a manin gamtat ding thei napi-in a gamta lote a khial ahi hi.</row>
		<row book="59" chapter="5" verse="9" tag="">[9] Sanggamte aw, Pasian in note tungah thu hong khenkhak loh nadingin khatlekhat na kiphunsan kei un. Thukhen ding pa hong nai mahmah ta a, hong tung dektak ta hi.</row>
		<row book="60" chapter="3" verse="15" tag="">[15] Na lungsim sung uhah Khrih zahtakbawl unla, amah Topa-in nei un. Note’ lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna le zahtakna lim tawh gen un.</row>
		<row book="60" chapter="4" verse="14" tag="">[14] Khrih nungzui hihna hangin mite’ kosiatna na thuak uhleh note sungah a minthang Kha Siangtho ahi Pasian’ Kha Siangtho hong om ahihna lim ahih manin a hampha mahmah na hi uh hi.</row>
		<row book="62" chapter="3" verse="18" tag="">[18] Ka it tate aw, i kampi bek tawh ki-it loin, lungsim takpi tawh ki-itin i gamtatna tawh kilangsak ni.</row>
	</category>
	<category id="49">
		<row book="5" chapter="8" verse="2" tag="">[2] A thupiakte na zui uh hiam, na zui kei uh hiam cih a theih nadingin note hong niamkhiatin, na lungsim uhah bang om hiam cih a theih nadingin TOPA na Pasian un sehnel gamah hih kum sawmli sung note hong paipihna lampi khempeuh na ciamteh ding uh hi.</row>
		<row book="11" chapter="21" verse="29" tag="">[29] “Keima mai-ah bangzahin Ahab a kiniamkhiatna na mu hiam? Keima mai-ah amah kiniamkhiat ahih manin ama hun sungin siatna ka tungsak kei ding hi. Ahih hangin a tapa’ hun sungin ama innkuan tungah siatna ka tungsak ding hi,” a ci hi.</row>
		<row book="14" chapter="7" verse="14" tag="">[14] keima minin a kisam ka mite amau mahmah kiniamkhiatin, thu ngenin ka mai hong zong a, amau’ gitlohnate panin a kihei uhleh, keimah in vantung panin ka za ding a, amaute’ khialhna maisakin a leitang uh ka hoihsakkik ding hi.</row>
		<row book="14" chapter="12" verse="7" tag="">[7] Amaute a kiniamkhiatna thu TOPA in a muh ciangin Shemaiah’ tungah TOPA’ thu hong tung hi: “Amaute kiniamkhiat ahih manin ka susia kei ding hi. Amaute ka suaktasak liailiai tei ding a, Shishak’ khut tawh Jerusalem tungah ka hehna a cingin ka tungsak kei ding hi.</row>
		<row book="20" chapter="15" verse="33" tag="">[33] TOPA zahtakna pen pilna mah hi pah a, kiniamkhiatna in pahtawina hong ngahsak hi.</row>
		<row book="20" chapter="19" verse="11" tag="">[11] Pilna in mi lungduaisak a, mi’ hong hehsaknate kiphawkmawh bawlna in minthanna ahi hi.</row>
		<row book="23" chapter="50" verse="6" tag="">[6] Hong satte, ka nung ka dawh a, ka khamul-in a hong kai mite, ka paang ka dawh hi. Maizumna le cilphihna panin ka maitang ka hei kei hi.</row>
		<row book="23" chapter="66" verse="2" tag="">[2] Hih nate khempeuh keima bawlsa ahih manin hih nate khempeuh keima-a’ ahi hi, TOPA in ci hi. Ahih hangin kiniamkhiatin, lungsim a kitamzan mipa, keima thu-ah lau-in a ling kelkel pa, keima deih mipa ahi hi.</row>
		<row book="27" chapter="10" verse="12" tag="">[12] Tua ciangin amah in, “Daniel aw, lau kei in. Kiniamkhiat dingin na lungsim na khensat masak pen ni a kipan, tua thu na theihtheih nadingin Pasian in na thungetna a hong zazo hi. Na thungetna bang a hong pia dingin ka hong pai hi.</row>
		<row book="33" chapter="6" verse="8" tag="">[8] Mun khempeuhah a om no mihingte aw, TOPA in a hoih nate hong gen khinzo hi. TOPA in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian’ thu man’ ding ahi hi.</row>
		<row book="36" chapter="2" verse="3" tag="">[3] Kiniamkhiatin, TOPA’ thupiakna a mang Judah gammi khempeuh aw, TOPA’ kiang zuan un. A manin gamta unla, kiniamkhiat un. Tua hileh TOPA’ hehna hong kilat ciangin, tua hehna hangin gimna panin na peng khathei ding uh hi.</row>
		<row book="40" chapter="5" verse="3-5" tag="">[3] “Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uh hi. [4] Dahin a thum a tau mite Pasian in amaute hehnem ding ahih manin thupha ngah mi ahi uh hi. [5] A lungnem mite in Pasian’ ciamsa leitang ngah ding uh ahih manin thupha ngah mi ahi uh hi.</row>
		<row book="40" chapter="11" verse="28-29" tag="">[28] “Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi. [29] Keima hakkol zamin kisuan unla, kei kiangah hong kisin dih un. Kei pen kiniamkhiatin nem hithiat ka hih manin ka kiangah na tawl uh a dam ding hi.</row>
		<row book="40" chapter="18" verse="3-4" tag="">[3] “A man mahmahin note kiangah kong genin-ah: Note kikheelin naupang na bat kei uhleh vantung ki-ukna sungah na lut ngei kei ding uh hi. [4] Hih naupang bangin a kiniamkhiat mite, vantung ki-ukna sungah a lianpen hi ding hi.</row>
		<row book="40" chapter="23" verse="12" tag="">[12] A kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi.</row>
		<row book="41" chapter="9" verse="34-35" tag="">[34] Kua lianpen ihi hiam, ci-in lampi-ah amau khatlekhat kisel uh ahih manin kuamah in dawng ngam lo uh hi. [35] Tua ciangin Jesuh tu a, a kiangah nungzui sawm le nihte samin, “Mi khat peuhpeuh a lianpen a suahnop leh a neupen suak photin mi khempeuh’ nasem hi masa ding hi,” a ci hi.</row>
		<row book="42" chapter="1" verse="47-48" tag="">[47] hong Hon Pasian’ hangin ka nuam mahmah hi. [48] Bang hang hiam cih leh a neu mahmah a nasemnu, keimah a hong phawk hi. Tu a kipanin a khangkhangin mi khempeuh in thupha ngah nu hong ci ding uh hi.</row>
		<row book="42" chapter="14" verse="11" tag="">[11] Bang hang hiam cih leh a kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi,” a ci hi.</row>
		<row book="42" chapter="18" verse="12-14" tag="">[12] Nipikal khatin ni nih sung an ka tang a, ka ngah khempeuh sung panin sawm-ah-khat nang tungah kong pia hi,’ a ci hi. [13] Ahi zongin siahdongpa pen a gamla simah ding a, vantung lamah zong dak ngam loin a dip humin kuncip a, ‘Pasian aw, kei mimawh mi khial pa hong hehpih in,’ ci-in a ngen hi. [14] Ke’n kong cihin-ah, hih mipa pen Pasian tawh a kilemsa-in a inn-ah ciah a, a khat pa pen tua bangin ciah lo hi. Bang hang hiam cih leh a kiliansakte pen kiniamkhiatsuk ding a, a kiniamkhiatte pen a lianin kibawl ding hi,” a ci hi.</row>
		<row book="42" chapter="22" verse="26-27" tag="">[26] Ahi zongin note lakah tua bang hi lo ding hi; a lianpen pa a neupen bangin om ding a, a makai pen pa a nungzui nunungpen bangin om ding hi. [27] Anne dingin sabuai-ah a tupa le an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.</row>
		<row book="43" chapter="3" verse="30" tag="">[30] Amah lian semsem ding a, kei ka hih leh ka neu semsem ding hi.</row>
		<row book="45" chapter="2" verse="4" tag="">[4] Pasian migi-in thu a diah hithiatna pen na kisikkik theih nading uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uh hiam?</row>
		<row book="46" chapter="3" verse="18" tag="">[18] Note khatpeuh hih leitung ngeina-ah a pilin na kingaihsut uhleh a pil taktak na hih theih nadingun a hai na suak phot un.</row>
		<row book="46" chapter="13" verse="4-8" tag="">[4] Itna neite a lungduai-in migi hi. Itna neite in hazatna lungsim nei loin, zong kisathei lo hi. [5] Itna neite a kilawm loin gamta lo, heh pakpak lo, mite’ mawhna ciamteh lo hi. [6] Thuman lote-ah lungdam ngei lo uh a, thumante bekah lungdam uh hi. [7] Itna neite lungkia cih om ngei lo hi; a upna, a lametna, lungduai takin a ngaknate uh a mawkna cih om ngei lo hi. [8] Itna pen a tawntungin a kip ahi hi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.</row>
		<row book="47" chapter="12" verse="11-12" tag="">[11] Note in kei a hong pakta ding hinapi-in hong pakta lo na hih manun note’ bawlin mihai bangin kisialin ka gamta hi. Bang hang hiam cih leh kei pen bangmahpi ka hihloh hangin sawltak thupi mahmahin na ngaihsutte uh sangin themkhat zong ka neuzaw tuan het kei hi. [12] Sawltak man taktak ka hihna lim a kilangsak nate, note lakah lungduai takin hong kisem a, lim, nalamdang, le na a tuamtuamte note lakah hong kibawl hi.</row>
		<row book="48" chapter="5" verse="22-23" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi.</row>
		<row book="49" chapter="4" verse="2" tag="">[2] Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un.</row>
		<row book="50" chapter="2" verse="3-11" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. [4] Note’ phattuam nading bek ngaihsun kei unla, midangte’ phattuam nading ngaihsutsak zaw un. [5] Note in Jesuh Khrih lungsim puakzia na nei un. Tua lungsim puak zia in: [6] Jesuh Khrih in Pasian’ pianzia nei napi-in, Pasian tawh a kizakim theihna dingin thatanghat thu a suang kei hi. [7] Amah kiniamkhiat tawm zaw a, nasem lim a hong puazaw hi. Mihing bangin amah hong kibawl a, mihing teekteek mah a hong sun hi. [8] Amah hong kiniamkhiat tawm a, singlamteh tung nangawnah sih ding a ut hi. [9] Hih thu hangin Pasian in a lianpenin amah koih a, min lian dang khempeuh sangin a min lianzaw-in a koih hi. [10] Tua ahih manin vantung, leitung, leinuai-a om mi khempeuh in Jesuh pahtawi-in khukdin ding uh a, [11] Jesuh Khrih in Topa ahi hi, ci-in taangko-in Pa Pasian a min thangsak ding uh hi.</row>
		<row book="51" chapter="3" verse="12-14" tag="">[12] Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh ahi hi. [13] Note lakah khatlekhat a kilungkim lo na om uh ciangin khatlekhat na mawhna uh kimaisakin na kihuh ciat un. Topa in note’ mawhna hong maisak bangin note zong khatlekhat na mawhna uh na kimaisak ding uh hi. [14] Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un.</row>
		<row book="54" chapter="2" verse="11" tag="">[11] Numeite in gamdai takin kiniamkhiatna tawh thu ngai-in a sin ding uh ahi hi.</row>
		<row book="58" chapter="10" verse="36" tag="">[36] Pasian’ deihna bangin gamta-in, ama thuciam na ngahtheih nadingun lungduai-in thuakzawhna na kisam uh hi.</row>
		<row book="59" chapter="4" verse="6" tag="">[6] Lai Siangtho in, “Pasian in a kihisakte nial a, a kiniamkhiatte a hehpih hi,” a cih mah bangin Pasian’ hong hehpihna lianzaw hi.</row>
		<row book="59" chapter="4" verse="10" tag="">[10] Topa mai-ah kiniamkhiat un. Tua hileh amah in hong lian bawl ding hi.</row>
		<row book="60" chapter="1" verse="7" tag="">[7] Hih bang thuaknate in a um takpi mah na hihna uh hong kilangsak hi. A siathei khamte nangawn, a hoih taktak mah ahi hiam, ci-in mite in mei tawh sin uh ahih manin, kham sangin a manphazaw note’ upna zong a kiptak mah ahi hiam, ci-in Pasian in hong sin ding mah ahi hi. Tua bangin na thuakzawh uhleh Khrih hong kilat Ni ciangin phatna, minthanna, le pahtawina na ngah ding uh hi.</row>
		<row book="60" chapter="3" verse="8" tag="">[8] A tawpna-ah kong gennop thu in: Lungsim le ngaihsutna kikhat nei-in unau ki-itna lungsim nei unla, migi-in kiniamkhiat un.</row>
		<row book="60" chapter="3" verse="18-22" tag="">[18] Khrih mahmah zong note a dingin si a, Pasian’ kiangah hong tunpih theih nadingin mihoih khat pen mihoih lote’ mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi. [19] Tua kha nuntakna tawh va pai-in thongkia-in a om khate kiangah thu a va hilh hi. [20] Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian’ thu mang lo uh hi. Teembaw sungah a om mi giat bek, tui in a suaktasak hi. [21] Tui pen note a hong honkhia tuiphumna lim hi a, pumpi panin nin sawpkhiatna lim hi loin, Jesuh Khrih thawhkikna hangin lungsim siantho nadingin Pasian’ tungah kamciamna lim ahi hi. Tua Jesuh thawhkikna in note hong honkhia ahi hi. [22] Tu-in vantungah tua Khrih pai khin a, Pasian’ taklamah omin, vantung mite le ukna aana a neite khempeuh tungah a ukin a om hi.</row>
		<row book="60" chapter="5" verse="5-6" tag="">[5] Tua mah bangin no khangnozaw deuhte in zong a khanghamte’ thu na mang un. Lai Siangtho in, “Pasian in a kiphasak mite nial a, a kiniamkhiat mite a hehpih hi,” a cih mah bangin na vekpi-un kiniamkhiatna puan bangin silhin, khatlekhat na na kisepsak un. [6] Pasian in ama hoihsak hun ciangin note hong laptoh theih nadingin a thahat Pasian’ khutnuai-ah kiniamkhiatin na om un.</row>
		<row book="61" chapter="2" verse="9" tag="">[9] Tua ahih manin Topa in tua bang mihoihte a gimna uh panin suakta sakin, tua bang migilote Thukhen Ni hun dongin gimna pia-in a koihcip theih nading siamna a nei hi.</row>
	</category>
	<category id="50">
		<row book="1" chapter="16" verse="3-4" tag="">[3] Tua ahih ciangin, Kanaan leitangah Abram kum sawm a ten khit ciangin Abram’ zi Sarai in Egypt mi a sila numei Hagar la-in a pasal Abram’ tungah zi-in a pia hi. [4] Amah in Hagar luppih a, Hagar gai hi. Amah a gai lam a kitheih ciangin kiphasakin a tonu simmawh bawl hi.</row>
		<row book="10" chapter="22" verse="28" tag="">[28] Nangmah in mi niamte na honkhia a, ahih hangin a kiphasakte na niamkhiat hi.</row>
		<row book="11" chapter="20" verse="10-12" tag="">[10] Benhadad in ama kiangah mi sawlin, “Samaria leitang pen kei hong zui khempeuh’ khutkuak a dimzawh taak leh, pasian-te in kei hong dawm kei ta hen,” a ci hi. [11] Tua ciangin Israel kumpipa in dawngin, “Ama kiangah gen un: ‘Gal a zawh khit ciangin galhiam a suahkhia pa bangin galsim dingin galhiam a kuah lai pa kiphasak kei hen,’ ci un,” a ci hi. [12] Bukte sungah kumpite tawh zu ne-in Benhadad a om laitakin hih thu a zak ciangin amah in a mite kiangah, “Panmun la un,” a ci hi. Tua ciangin amaute in khuapi a simgawp dingin panmun a la uh hi.</row>
		<row book="14" chapter="32" verse="25" tag="">[25] Ahih hangin a lungsim kiphasak ahih manin ama tungah phattuamna a kibawl zahin TOPA’ tungah Hezekiah in lungdam ko nuam lo hi. Tua ahih manin amah le Judah le Jerusalem tungah TOPA’ hehna hong tung hi.</row>
		<row book="18" chapter="22" verse="29" tag="">[29] Pasian in mi kiphasakte niamkhiat a, mi niamte a hon hi.</row>
		<row book="18" chapter="33" verse="17" tag="">[17] Mite in khialhna a bawl nawn lohna ding, mi kiphasakte a suahkhak loh nading, Pasian in a deihna hangin mite kiangah thu a gen hi.</row>
		<row book="18" chapter="40" verse="11-12" tag="">[11] A kiphasak mite en inla, na hehna tawh amaute niamkhiat gawp in. [12] Mi kiphasakte en inla, amaute niamkhiat gawp in. Migilote khempeuh a omna mun munah tuancil in.</row>
		<row book="19" chapter="18" verse="27" tag="">[27] Bang hang hiam cih leh mi niamte na honkhia a, ahih hangin mi kiphasakte na niamsak hi.</row>
		<row book="19" chapter="22" verse="29" tag="">[29] Hi hi, a kiphasak mi khempeuh ama mai-ah kunsuk ding uh a, a sithei mihing khempeuh ama mai-ah kun ding uh hi.</row>
		<row book="19" chapter="37" verse="35-38" tag="">[35] Lebanon taamtak sing bangin a sang pha mahmah migilo kiphasak khat keimah in ka mu hi. [36] Ama kiangah ka paikik a, amah na om nawn lo hi. Amah ka zonzon hangin kimuzo nawn lo hi. [37] Paubaang lo mi ciamteh inla, thutang mi en in; bang hang hiam cih leh gal a phuang lo mi a dingin nopna a om hi. [38] Ahih hangin thupalsatte kisusiamang khin ding a, migilote’ suanlekhakte kipuaseh ding hi.</row>
		<row book="19" chapter="40" verse="4" tag="">[4] TOPA a muang a, mi kiphasakte lamah a kihei lo, pasian man lote lamah a pialkhia lo mi thupha ngah ahi hi.</row>
		<row book="19" chapter="54" verse="2-4" tag="">[2] Pasian aw, ka thungetna hong za inla, ka kampaute hong ngai in. [3] Bang hang hiam cih leh mi kiphasakte in kei hong langpang uh a, mi helhhawtte in thah dingin hong zong uh hi. Amaute in Pasian thudon lo uh hi. [4] Pasian, kei hong huhpa hi a, TOPA, kei hong hupa ahi hi.</row>
		<row book="19" chapter="75" verse="4-7" tag="">[4] A kiphasakte tungah, “Kiphasak kei un,” a gilote tungah, “Kihisak kei un. [5] Kihisak kei unla, kiphatsakna tawh kampau kei un,” ka ci hi. [6] Bang hang hiam cih leh vangliatna pen nisuahna lam ahi a, nitumna lam ahi a, gamlak pan ahi zongin a hong pai hi lo hi. [7] Mihing khat a sangsak, mihing khat a niamsak thukhen pa pen Pasian ahi hi.</row>
		<row book="19" chapter="83" verse="2-3" tag="">[2] Bang hang hiam cih leh na galte in gamlumna piangsak uh a, nang hong mudahte kiphasak mahmah uh hi. [3] Amaute in khem siamna tawh na mite thangsiah uh a, amaute in na it mite langpangin thu kikum uh hi.</row>
		<row book="19" chapter="94" verse="2" tag="">[2] Tho in, leitung thukhen pa aw, a kiphasak mite tungah amau’ ngah ding a kilawm gimna pia ta in.</row>
		<row book="19" chapter="119" verse="21" tag="">[21] Nangmah in na thupiaknate panin a pialkhia, a kisamsiat, a kiphasakte na thuhilh hi.</row>
		<row book="19" chapter="119" verse="51" tag="">[51] Mi kiphasakte in kei hong zahko gawp uh a, ahih hangin nangma thupiakna panin kei ka pial kei hi.</row>
		<row book="19" chapter="119" verse="69" tag="">[69] Mi kiphasakte in kei’ thu, zuau vive gengen uh a, ahih hangin keimah in ka lungsim khempeuh tawh na thuhilhte ka zui hi.</row>
		<row book="19" chapter="119" verse="78" tag="">[78] Mi kiphasakte zahhuaisak in. Bang hang hiam cih leh amaute in khemna tawh kei hong lumlet uh hi. Ke’n ahihleh na thuhilhte ka lungngaingai ding hi.</row>
		<row book="19" chapter="119" verse="85-86" tag="">[85] Nangma thu a zui lo, mi kiphasakte in keimah hong siahna-in gum a to uh hi. [86] Nangma thupiakte khempeuh man taktak hi. Amaute in thuman lopi-in kei hong bawlsia uh hi. Kei hong huh in.</row>
		<row book="19" chapter="119" verse="122" tag="">[122] Na nasempa a dingin nangmah hong kikham inla, mi kiphasakte hong nengniamsak kei in.</row>
		<row book="19" chapter="123" verse="3-4" tag="">[3] Kote hong hehpih in. TOPA aw, kote hong hehpih in. Bang hang hiam cih leh kote in ka thuak zawh loh uh simmawhna ka thuak uh hi. [4] A ututin a gamta mite in kote a hong zahkona, a kiphasak mite in hong simmawh bawlna hangin ka gimthuakna uh sauvei lua khinta hi.</row>
		<row book="19" chapter="138" verse="6" tag="">[6] Bang hang hiam cih leh TOPA lian mahmah napi-in amah in a neute don a, a kiphasakte ahihleh amah in gamlapi panin mu thei veve hi.</row>
		<row book="19" chapter="140" verse="4-6" tag="">[4] TOPA aw, migilote’ khutsung panin kei hong cing inla, kei, sukpaih ding a hong sawm mi ngongtatte kiang panin kei hong kem in. [5] Mi kiphasakte in keimah hong siahna-in tehlop tung sim uh a, amaute in ngenthang zakin lam gei-ah thangzak tawh kei hong siah uh hi. [6] TOPA’ tungah hih bangin ka ci hi: Nang pen keima Pasian na hi hi; ka thumna awte hong ngai in, TOPA!</row>
		<row book="20" chapter="8" verse="13" tag="">[13] TOPA zahtakna pen thusia muhdahna hi a, kiphatsakna le kihihsakna, gamtatsia le thuzuau ka mudah hi.</row>
		<row book="20" chapter="11" verse="2-4" tag="">[2] Mi kiphasakte in minsiatna ngahpak ding ahih manin a hoihbekin om ding hoihzaw tham hi. [3] Midikte thumanin gamta uh a, migilote amau’ hoih lohna in susia hi. [4] Hauhna in sih nading panin hong hu thei lo a, thumanna in na sih ding hong hu thei hi.</row>
		<row book="20" chapter="13" verse="10" tag="">[10] Hilh ding ut lo, kihihsakna in kitotna bek piangsak thei a, hong kithuhilh ding utna pen a hoihzaw ahi hi.</row>
		<row book="20" chapter="13" verse="3" tag="">[3] Pau a ki-ipzo mi in a nuntakna a hu hi a, a mawk paupau mi pen amah a kisiasak tawm ahi hi.</row>
		<row book="20" chapter="15" verse="25" tag="">[25] TOPA in mi kiphasakte’ inn phelkhiatsak a, meigongte’ neihsa hutpih hi.</row>
		<row book="20" chapter="16" verse="18" tag="">[18] Kisaktheihna in siatna hong tuaksak a, kiphatsakna in pukna hong piangsak hi.</row>
		<row book="20" chapter="21" verse="11" tag="">[11] Mi kiphasakte gim a kipiak ciangin mi mawkmawkte in pillawh uh a, mipilte a kihilh ciangin thutheihna-in nei uh hi.</row>
		<row book="20" chapter="21" verse="24" tag="">[24] Mi kihisak i cihte pen kilian sakin a kiphasak mite ahi hi.</row>
		<row book="20" chapter="22" verse="10" tag="">[10] Mi kiphasakte hawlkhia lecin kitotna le kisimmawhna bei pah ding hi.</row>
		<row book="20" chapter="29" verse="23" tag="">[23] A kiphasakte in niamkhiatna thuak ding a, a kiniamkhiatte in pahtawina ngah ding hi.</row>
		<row book="20" chapter="30" verse="32" tag="">[32] Kiphasakin na hai pau ngei a, thusia bawl ding na ngaihsut ngei khak leh limtakin thu ngaihsun pha in.</row>
		<row book="23" chapter="2" verse="11-16" tag="">[11] Mite’ kiliatsakna pen kiniam koih ding a, mihingte’ kiphatsakna pen kiniamkhiat ding hi. Tua ni ciangin TOPA bek a lianin kikoih ding hi. [12] Bang hang hiam cih leh Vanglian TOPA in a kiphasak le a kiliansak khempeuh, a kisangsak le a sangte khempeuh; [13] a sang, a kilaamto, Lebanon mual taamtak kung khempeuh, Bashan mual tawsaw kung khempeuh; [14] a lian mual sang khempeuh le a sang mualneu khempeuh; [15] tausang khempeuh le a muanhuai kulhte khempeuh; [16] Tarshish teembaw khempeuh le teembaw hoih khempeuh a niamkoih hun ding ni khat a nei hi.</row>
		<row book="23" chapter="3" verse="5" tag="">[5] Mite khatlekhat, mi khempeuh in a lawmte ciat, mi khempeuh in a vengte ciat, hihgawp ding uh hi. Khangnote pen uhamte tungah, mi ginalote pen miliante tungah kiphasak ding uh hi.</row>
		<row book="23" chapter="3" verse="16-17" tag="">[16] TOPA in hih bangin ci hi: Jerusalem numeite kiphasakin ngawng doksa-in lam pai uh a, kiphatsakna tawh a mit uh hei pampamin hi tuihtuihin lam pai uh a, a khe uh gingsak sualsual ahih ciangun [17] Topa in Jerusalem numeite’ lutang meima sakin TOPA in amau’ lutang kolhsak ding hi.</row>
		<row book="23" chapter="5" verse="15" tag="">[15] Mi khempeuh a niamin kikoih suk hi. A kiphasak mite kiniamkhiat suk hi.</row>
		<row book="23" chapter="10" verse="12" tag="">[12] Topa in Zion Mual le Jerusalem khua-ah ama nasep dingteng a zawh khit ciangin Assiria kumpipa kiphasakin a kisialhna le a kiphatsakna hangin gim a pia ding hi.</row>
		<row book="23" chapter="16" verse="6" tag="">[6] Tua ciangin Judah mite in, “Moab’ kiphatsakna thu i za khinta hi. Amah kiphasak mahmah hi. A kiliatsakna, a kiphatsakna, a kihihsakna, ama kisialhnate khempeuh a mawkna ahi hi,” a ci uh hi.</row>
		<row book="23" chapter="25" verse="2" tag="">[2] Bang hang hiam cih leh nang in khuapi ninbulomtang na suah a, a muanhuai khuapi a sia na suaksak hi. Mi kiphasakte’ kumpi inn pen khua bang nawn lo a, cikmah hunin kilamkik nawn lo ding hi.</row>
		<row book="23" chapter="25" verse="5" tag="">[5] mun keuna-ah nisa mahmah tawh kibang hi. Nang in mi kiphasakte’ gamlumna na daisak hi. Meii liim in nisa a votsak bangin thukhual lo mite’ lasakna kitawpsak ta hi.</row>
		<row book="23" chapter="26" verse="5" tag="">[5] Bang hang hiam cih leh amah in a kiphasak mite niamkhiat suk hi. Amau’ tenna khuapi muanhuai suksiatsak a, a kulhpite denkhap sakin leivui a suah hi.</row>
		<row book="23" chapter="28" verse="4" tag="">[4] Tua a kiphasak zukham makaite’ minthanna pen tuk tun ma-in a om theipal min tawh kibang ding a, mi khat in tua theigah a muh ciangin lo-in a nekpah bangin maimang lel ding hi.</row>
		<row book="23" chapter="37" verse="23" tag="">[23] Nang in kua zahko-in kua a simmawh na hi hiam? Nang in kua’ tungah na aw sangsakin kiphasak na hi hiam? Israel-te’ Siangtho Pa, kei’ tungah a hong tuaci na hi hi.</row>
		<row book="24" chapter="48" verse="29-30" tag="">[29] Moab’ kiphatsakna ka za khinzo a, kiphasak pha mahmah hi. Kiliansakin kisathei a, kuamah thusim loin mite a neu-et hi. [30] Ama hehna ka thei a, a kisialhna teng zuaupi hi-in, a sepna teng zong zuaupi mah ahi hi, TOPA in kong ci hi.</row>
		<row book="26" chapter="16" verse="49" tag="">[49] Na sanggamnu’ mawhna pen: Amah le a tanute in nek ding tampi nei-in nuamsa mahmahin, daitakin om uh ahih manin amaute kiphasak uh a, a zawng a cimawhte don lo uh hi.</row>
		<row book="26" chapter="31" verse="10-11" tag="">[10] “Tua ahih ciangin Topa PASIAN keimah in hih bangin ka ci hi. Tua sing in meiipi a bat dongin khangto a, ahi zongin a san semsemna tawh kizui-in kiphasak semsem hi. [11] Tua ahih manin tua singkung ka deih nawn kei hi. Gamdang kumpi khat’ khut sungah ka pia ding a, ama thuak dingin a kilawm bangin tua kumpipa in a bawl ding hi.</row>
		<row book="27" chapter="4" verse="20" tag="">[20] Singkung sang mahmah na muh pen hong khangkhang a, khauh mahmah a, vantung dong banto a, leitungah a teng mi khempeuh in a mu thei uh hi.</row>
		<row book="27" chapter="4" verse="37" tag="">[37] Tu-in keimah Nebukhadnezzar in Vantung Kumpipa phatin, zahtakin a min ka thangsak hi. Ama bawlna khempeuh a man hi. Amah a tawntungin thuman a, a kiphasakin a gamtate a neusak hi,” a ci hi.</row>
		<row book="27" chapter="8" verse="4" tag="">[4] Tua tuutal in a ki tawh nitumna lam, saklam, le khanglam a si kawikawi ka mu hi. Ama ut bangin kiphasakin gamta ahih manin amah a khozo ding le a thahatna pan a suaktazo ding ganhing khat beek a om kei hi.</row>
		<row book="28" chapter="13" verse="6" tag="">[6] Ahi zongin gam hoihna mun tungin na gil uh a vah ciangin na lungsim uh kiphasakin kei nong mangngilh uh hi.</row>
		<row book="35" chapter="2" verse="5" tag="">[5] Hauhna pen zuaupi hi a, a huaiham mite kiphasakin omkhong thei lo uh a, hankhuk mah bangin, phazo, cih omsak thei lo uh a, lungkim hun cih nei thei lo uh hi. Tua ahih manin minam dangte a ban banin simin a uk uh hi.</row>
		<row book="36" chapter="3" verse="6" tag="">[6] TOPA in hih bangin thu gen a, “A kiphasak mite ka nilkhia a, a gal panmunte uh ka susia hi. A kongzing lampite uh ka kinusiacipsak a, tua lampi kuamah in tawn nawn lo hi. A khuapi uh kisia gawpin kinusia a, a sungah kuamah om nawn lo hi.</row>
		<row book="36" chapter="3" verse="11" tag="">[11] Tua hun ciangin ka mite in kei nong lehdona hangun maizumna ding bangmah om nawn lo ding hi. Note lak panin a kiphasak, a kihisak mite ka hawlkhia ding a, Jerusalem khua-a ka mual siangtho tungah kei nong lehdo nawn kei ding uh hi.</row>
		<row book="38" chapter="9" verse="6" tag="">[6] Ashdod khuapi-ah minam dangte zong teng ding a, a kiphasak Filistia mite ka beisak ding hi.</row>
		<row book="39" chapter="3" verse="15-16" tag="">[15] I muhna bang leh, mi kiphasakteng mah in thupha ngahin nuamsa uh hi. Mi gamtatsiate ahihleh citheibek loin, a gamtatsiatnate uh tawh Pasian ze-et napi-un bangmah tuak se lo uh hi,’ na ci uh hi,” a ci hi. [16] TOPA a zahtak mite khatlekhat tua bangin thu kigen uh a, amaute’ thugennate, TOPA in ngai-in za hi. TOPA in laibu khat nei a, amah zahtakin a thupi ngaihsut mite khempeuh tua sungah kiciamteh hi.</row>
		<row book="39" chapter="4" verse="1" tag="">[1] Vanglian TOPA in hih bangin ci hi: “En un, mi kiphasak khempeuh le migilo khempeuh, a zung a hiang cih om loin buhtu bangin a kattum ding hun hong tung ding hi. Tua ni ciangin khat zong suakta loin a vekpi-in kangtum khin ding uh hi.</row>
		<row book="40" chapter="23" verse="6-8" tag="">[6] Pawi sungah a om uh ciangin uliante’ tutna dinga a kibawl munah tunuam se uh a, kikhopna inn sungah zong uliante tutna tutphah nuampente tungah a tunuam diak uh hi. [7] Mihon lakah mite in hopihin, ‘Sia aw,’ a cih ding uh a ut uh hi. [8] Ahi zongin note pen, ‘Sia,’ na kicih ding uh hi lo hi. Sia khat bek na nei uh a, no adangte khempeuh unau khat na hi uh hi.</row>
		<row book="40" chapter="23" verse="12" tag="">[12] A kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi.</row>
		<row book="41" chapter="12" verse="39" tag="">[39] Kikhopna inn sungah, uliante a dingin a kikoihcing tutphah nuamte tungah tunuam uh a, pawi sungah zong uliante’ tutna mun hoihte bekah a tunuam uh hi.</row>
		<row book="44" chapter="12" verse="21-23" tag="">[21] Kumpipa in a thugen hun ding a ciamkholh ni a tun ciangin a kumpi puan silhin a kumpi tokhom tungah tu a, mite tungah thu a gen hi. [22] Mite in a thugen a zak uh ciangin, “Hih thugen pen mihing hi loin pasian ahi hi,” ci-in a awng uh hi. [23] Herod in mite, Pasian phatsak loin amah phatsak ahih manin thakhatin Topa’ vantungmi in Herod cinasak a, a hut in amah netumin a si hi.</row>
		<row book="45" chapter="12" verse="3-5" tag="">[3] Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un. [4] I pumpi tungah zong na tampi i nei a, tua nate’ nasep a tuamtuam ahi hi. [5] Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi.</row>
		<row book="45" chapter="12" verse="16" tag="">[16] Mi deidan loin a kibangin en un. Kiphasak loin mineute tawh kikhawlthei unla, kipilsak se kei un.</row>
		<row book="46" chapter="1" verse="26-29" tag="">[26] Sanggamte aw, Pasian in note hong sap laitakin na omzia uh ngaihsun un. Leitung mite’ hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uh hi. [27] Ahi zongin Pasian in mipilte a maizumsak nadingin mihaite hong teel a, mi thahatte a maizumsak nadingin mi thaneemte a hong teel hi. [28] Leitung mite in thupi a sakte uh a suksiat theih nadingin Pasian in leitung mite’ simmawh a niamte, bangmahin a ngaihsut loh uh mite a teel hi. [29] Tua ahih manin Pasian’ mai-ah mite a kisaktheih nading thu om lo hi.</row>
		<row book="47" chapter="12" verse="7" tag="">[7] Ahi zongin hih a lamdang na tampite ka muhna hangin kisialin ka kisaktheih khak loh nadingin Satan’ sawltak bangin na a sem, keima pumpi sungah natna khat hong kipia ahih manin ka kisaktheih luat loh nadingin a hong kham hi.</row>
		<row book="48" chapter="5" verse="26" tag="">[26] Kuamah kiphasak loin, khatlekhat kiphin loin, kuamah i kihaza kei ding hi.</row>
		<row book="48" chapter="6" verse="3" tag="">[3] Mi khatpeuh, bangmah hi lo napi-in amah a kithupi ngaihsut mawkmawk leh amah le amah a kikhem ahi hi.</row>
		<row book="54" chapter="3" verse="6" tag="">[6] Khristian a suaktungte zong hi lo ding hi. Tua bang mi thakte kiphasak thei a, Dawimangpa mah bangin thukhenna a thuak mite hikha thei ding hi.</row>
		<row book="54" chapter="6" verse="4-5" tag="">[4] a kiphasak mawkmawk hi uh a, bangmah a thei het lo ahi uh hi. Tua bang mite in thu kisel thu kinial cihte ut belin nei uh a, hazatna, lungsim kituah lohna, kizahkona, a sia lamin ki-upmawhnate piangsak uh a, [5] thuman thutak zui loin, a lungsim paizia uh a man nawn lo, biakna pen hauhtheih nading lampi bekin a ngaihsun mite in a tawntungin kitot kiselna a piangsak uh ahi hi.</row>
		<row book="55" chapter="3" verse="2-5" tag="">[2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin, [3] mi khual loin, hehpihna nei loin, mi gensia-in, ngongtatin, kihtakhuai-in, thuhoih deih loin, [4] ciampelin, thu khual loin, kiphasak gawpin, Pasian don loin pumpi nopsakna bek deihin, [5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in.</row>
		<row book="56" chapter="1" verse="7" tag="">[7] Pawlpi siate pen Pasian’ nasem ahih manin paubaanna a om lo, a kiphasak lo, zukham thei mi ahi lo, a ngongtat lo, a huaiham lo,</row>
		<row book="58" chapter="13" verse="15" tag="">[15] Tua ahih manin Jesuh tungtawnin amah i biakna-in i kam tawh ama min pulakin Pasian phat tawntung ni.</row>
		<row book="59" chapter="4" verse="6" tag="">[6] Lai Siangtho in, “Pasian in a kihisakte nial a, a kiniamkhiatte a hehpih hi,” a cih mah bangin Pasian’ hong hehpihna lianzaw hi.</row>
		<row book="60" chapter="5" verse="5" tag="">[5] Tua mah bangin no khangnozaw deuhte in zong a khanghamte’ thu na mang un. Lai Siangtho in, “Pasian in a kiphasak mite nial a, a kiniamkhiat mite a hehpih hi,” a cih mah bangin na vekpi-un kiniamkhiatna puan bangin silhin, khatlekhat na na kisepsak un.</row>
		<row book="61" chapter="2" verse="10-11" tag="">[10] Pasian’ thu nialin amau pumpi deihna zui-in a gamta mite gim pia phadiak hi. Hih sia man lote kiphasakin hangsan mahmah uh a, minthanna a nei vantung a omte zahtak hetloin gensia ngam uh hi. [11] Hih sia man lote sangin hatzaw-in a vanglianzaw vantung mite nangawn in Topa’ mai-ah minthanna a nei vantung mite gensia ngam lo, mawhsak ngam lo uh hi.</row>
		<row book="61" chapter="2" verse="18-19" tag="">[18] Amaute kiphasakin haipau uh a, a khial gamtat mite sung panin a suakta khin liailiai zo mite, leitung pumpi deih bangin a gamtat nadingun a zol uh hi. [19] Amaute pen siatna a piangsak thei zongsatna lelin sila hinapi-un mite tungah suahtak nading thu a gen uh hi. Bang hang hiam cih leh mite pen, a hong zo peuhpeuhte’ sila ihi hi.</row>
		<row book="65" chapter="1" verse="16" tag="">[16] Hih mite a tawntungin phunin khatlekhat mawhna kizong uh a, amau pumpi deihna bangun gamta-in kiphasak uh a, phattuamna a ngah theih nadingun midangte a phat uh hi.</row>
		<row book="66" chapter="18" verse="7-10" tag="">[7] Amah kisialin a kiphatsakna zah tawh a kizui-in dahna le lungkhamna thuaksak un. Amah in, ‘Kei kumpinu ka hi a, meigong numei lah ka hi kei a, dahna ka thuak ngei kei ding hi,’ ci ahih manin, [8] gimna in ni khatthu-in ban ding a, pulnatna, kahna, le kialpi in vatgawp ding hi. Ama tungah thu a khen Topa Pasian vanglian ahih manin mei tawh kihaltum ding hi,” a ci hi. [9] Amah tawh paktatin a kiphasak khawm leitung kumpite in tua khuapi a katna meikhu a muh uh ciangin dahin a kap ding uh hi. [10] Ama thuakna kihta-in a gamlapi-ah om ding uh a, “Hih a vanglian Babylon khuapi in a thuakna, bangzah takin lauhuai-in, bangzah takin nasia! Nai khat sung bekin hih zah gimna thuak!” ci ding uh hi.</row>
	</category>
	<category id="51">
		<row book="1" chapter="1" verse="3" tag="">[3] Pasian in, “Khuavak om hen,” ci hi; tua ciangin khuavak om pah hi.</row>
		<row book="1" chapter="1" verse="6-7" tag="">[6] Pasian in, “Tuite’ laizangah van kuumpi om hen la, tua van kuumpi in tui le tui kikhensak hen,” ci hi. [7] Pasian in van kuumpi bawl a, van kuumpi tunga om tuite le van kuumpi nuai-a om tuite a khen hi. Tua mah bangin a piang pah hi.</row>
		<row book="1" chapter="1" verse="9" tag="">[9] Pasian in, “Vantungte nuai-a om tuite mun khatah kikhawm hen la, lei keu kidawk hen,” ci hi. Tua mah bangin a piang pah hi.</row>
		<row book="1" chapter="1" verse="11" tag="">[11] Pasian in, “Leitung in kung tuamtuamte piangsak hen la, tang a nei kungnote, a gah sungah tang a om singgah kungte, amau’ nam ciatin leitungah piangsak hen,” ci hi. Tua mah bangin a piang pah hi.</row>
		<row book="1" chapter="1" verse="15" tag="">[15] leitung khua a vaksak dingin vantungah khuavak hi uh hen,” ci hi. Tua mah bangin a piang pah hi.</row>
		<row book="1" chapter="1" verse="20-21" tag="">[20] Pasian in, “Tuite in a nungta ganhing honpite piangsak hen la, vantung kantanin leitungah vasate leeng ta hen,” ci hi. [21] Tua ahih ciangin Pasian in tuipi ganhing golpite le amau nam ciatin tuipi sungah tampi a pha, nuntakna a nei a gamtang thei ganhing namkim le kha a nei vasa khempeuh amau nam ciatin a piangsak hi. Pasian in tua pen hoih hi, ci-in a mu hi.</row>
		<row book="1" chapter="1" verse="24" tag="">[24] Pasian in, “Nuntakna a nei ganhingte amau nam ciatin leitung in piangsak hen: Innsa, gamsa, le a bokvak ganhingte amau nam ciatin piang ta hen,” a ci hi. Tua mah bangin a piang pah hi.</row>
		<row book="1" chapter="2" verse="19-20" tag="">[19] Tua ahih ciangin TOPA Pasian in gam sung ganhing khempeuh le huih lak vasa khempeuh lei tawh bawl a, mipa in tuate bang a ci hiam ci-in a theihna dingin mipa kiangah tuate a paipih hi. Nuntakna a nei khempeuhte pen mipa’ cih bangbang a min hi pahpah hi. [20] Mipa in ganhing namte khempeuh, huihlak vasate khempeuh le gam sung ganhing khempeuh min a vawh hi. Ahih hangin mipa a’ dinga a kilawm, amah a huh ding khat zong om lo hi.</row>
		<row book="3" chapter="26" verse="40-42" tag="">[40] “Ahih hangin kei tungah khemna tawh hong gamtatnasa uh le kei hong demna uh hangin amaute gawt bawlin, amau’ galte’ leitangah amaute ka paipihna hangin, amau’ mawhna le a pu a pate uh mawhna pulakin a lungsim uh niamkhiatin, amaute in a mawhna a kipuahphat uhleh, [41] “Ahih hangin kei tungah khemna tawh hong gamtatnasa uh le kei hong demna uh hangin amaute gawt bawlin, amau’ galte’ leitangah amaute ka paipihna hangin, amau’ mawhna le a pu a pate uh mawhna pulakin a lungsim uh niamkhiatin, amaute in a mawhna a kipuahphat uhleh, [42] keimah in Jakob tawh ka thuciamna, Isaac tawh ka thuciamna, le Abraham tawh ka thuciamna ka phawk ding a, leitang zong ka phawk ding hi.</row>
		<row book="9" chapter="26" verse="21" tag="">[21] Tua ciangin Saul in, “Ka gamta khial hi; hong ciahkik in, ka tapa David aw; bang hang hiam cih leh tuni-in kei hong suaktasak na hih manin na tungah siatna kong bawl nawn kei ding hi. Ka hai gamtatkha a, nakpitakin ka khial khin hi,” a ci hi.</row>
		<row book="15" chapter="9" verse="6" tag="">[6] “Ka biak Pasian aw, ka mawhnate un ka lu dawn dong uh hong vuknelhin vantung dong banto ahih manin nangma lam kong et ding maizumin ka mai a san hi, ka Pasian aw.</row>
		<row book="15" chapter="10" verse="1-2" tag="">[1] Ezra in tu-a bangin thu ngenin mawhna pulakin khitui naptui tawh Pasian’ biakinn mai-ah kunin a om laitakin Israel mi numei, pasal, naupang, mi tampi tak ama kiimah hong kikhawmin amaute khempeuh zong nakpitakin a kap uh hi. [2] Tua ciangin Elam-te beh sung panin Jehiel’ tapa Shekaniah hong pau-in Ezra kiangah, “Hih gam a teng gamdang numeite tenpihna tawh i Pasian tungah i khial hi. Ahi ta zongin Israel mite a dingin lametna omlai hi.</row>
		<row book="15" chapter="10" verse="11" tag="">[11] Tua ahih ciangin tu-in na pu na pate uh Pasian ahi TOPA’ tungah na mawhna uh pulak unla, ama deihna bangin gamta-in hih gam a teng gamdang mite le gamdang mi ahi na zite uh tawh kikhenin tuam om un,” a ci hi.</row>
		<row book="16" chapter="1" verse="5-7" tag="">[5] Ka thungetna-ah, “Aw vantung Pasian, TOPA, nang hong itin na thupiakna a zuite tungah thuciamna limtakin a zui, a lian a kihtakhuai Pasian aw, [6] Israel mi ahi na nasemte’ tangin sun le zanin kong thunget nilohna a ngai dingin na bil hong ngat inla, na mit hong hak in. Nangma tungah ko Israel mite ka khialhna uh, keimah le ka pu ka pate zong ka khialhna uh ahi ka mawhnate uh kong pulak uh hi. [7] Nangma tungah kong khialkhin uh a, na nasempa Moses tungah na piak ahi thupiaknate, thukhamte, le ngeina kipte ka zui kei uh hi.</row>
		<row book="18" chapter="6" verse="24" tag="">[24] “Hong hilh thei le-uhcin, pau loin ka ompah ding hi. Ka khialhna hong theitelsak dih un.</row>
		<row book="19" chapter="32" verse="2-5" tag="">[2] TOPA in mawhna a khuksak loh mi, a lungsim sungah khemna a om lo mi, thupha ngah ahi hi. [3] Ka mawhna ka pulak loh ciangin, sunthapai ka tautauna hangin ka pumpi a thaneem hi. [4] Sun le zan tawntung gim nong piakna ka thuak a, khuakhal nisa’ kat bangin ka thahatna a keucip hi. [5] Keima khialhnate nangma tungah kong pulak a, ka mawhna ka im kei hi. “Ka khialhnate khempeuh TOPA’ tungah ka pulak ding hi,” ka ci hi. Tua ciangin ka mawhna nin nong maisak hi.</row>
		<row book="19" chapter="51" verse="1-5" tag="">[1] Pasian aw, nangma itna kip om bangin kei hong hehpih inla, na hehpihna lian om bangin ka thu palsatnate hong phiatkhiatsak in. [2] Ka khialhna panin hong silsiang kiuhkeuh inla, ka mawhna panin kei hong siangsak in. [3] Bang hang hiam cih leh ka thupalsatnate ka thei a, ka mawhnate khempeuh ka phawk ngitnget hi. [4] Nangma tungah khialin, nangma muhna-ah a sia ka gamta khin hi. Tua ahih ciangin na thugenna-ah nang na thutang a, thu na hong khenna-ah pauna ding bangmah om lo hi. [5] A khialsa mahin kei ka suak a, ka nu in a gil sungah hong paii tung a kipan a mawh sa ka hi hi.</row>
		<row book="20" chapter="28" verse="13" tag="">[13] A khialhna a im mite a dau pai lo ding a, a mawhna pulakin a kikheel mite in hehpihna ngah ding uh hi.</row>
		<row book="24" chapter="3" verse="13" tag="">[13] Na mawhna na phawk ding bek kisam hi. TOPA na Pasian na langpanna, singliim nuai khempeuhah gamdang pasian-te tawh na khialh kawikawina le ka thu nong man lohnate pulak in, TOPA in kong ci hi.</row>
		<row book="27" chapter="9" verse="4-5" tag="">[4] TOPA ka Pasian’ kiangah thu ngenin ka mite’ mawhna ka pulak hi. Keimah in, “Topa Pasian aw, nang na lian a, ka hong zahtak uh hi. Nang na thuman a, na thuciamna le na thupiakna a mangte le a hong itte a tawntungin na it hi. [5] “Kote ka hih uhleh ka gilo uh a, mawh khinin ka khial khin uh hi. Na hong sawlna bang ka mang kei uh a, na thupiakna le na thukhamte ka taisan khin uh hi.</row>
		<row book="28" chapter="14" verse="1-2" tag="">[1] Israel-te aw, note’ TOPA Pasian’ lamah kihei kik un. Na mawhna hangun note na puk khin uh hi. [2] TOPA’ lamah kihei unla, “Ka mawhna khempeuh uh hong maisak inla, kong thumna uh hong ngai in. Ka kampauna bangun kong gamta ding uh hi.</row>
		<row book="40" chapter="9" verse="6-7" tag="">[6] Ahi zongin Mihing Tapa in leitungah mawhmaisak theih nading thu nei hi, ci-in na theih nadingun kong lak ding hi,” a cih khit ciangin khutlekhezaw mipa kiangah, “Tho in; na lupna pheek pua inla na inn-ah ciah in,” a ci hi. [7] Amah zong tho-in a inn-ah a ciahpah hi.</row>
		<row book="40" chapter="16" verse="19" tag="">[19] Vantung ki-ukna sung lut nading tawhtangte, nangma tungah ka hong pia ding a, hih leitungah hoih lo na cihte, vantungah zong a hoih lo hi ding a, hih leitungah hoih hi na cihte, vantungah zong a hoih hi ding hi,” a ci hi.</row>
		<row book="40" chapter="21" verse="21" tag="">[21] Jesuh in, “Note kiangah a mantak a kong genin-ah: Note in uplahna nei hetloin, upna taktak na neih nak-uhleh hih theikung tungah a piang bang na hih theih uh banah, hih mual kiang nangawnah, ‘Na omna pan paikhia-in tuipi sung kidenna in,’ ci le-uhcin na cih bangun piang ding hi.</row>
		<row book="41" chapter="1" verse="3-4" tag="">[3] Gam sungah mi khat kiko a, ‘Topa’ pai nading lampi bawl unla, a tot ding lampi tangsak un,’ ci hi,” ci-in a kigelhna tawh hong kipankhia hi. [4] Tua mah bangin gam sungah Johan hong vak a, mawhna kisikin tui kiphum un; tua hileh na mawhna uh Pasian in hong maisak ding hi, ci-in thu a hilh hi.</row>
		<row book="42" chapter="5" verse="8" tag="">[8] Simon Peter in hih thu a muh ciangin Jesuh’ mai-ah khukdin a, “Topa aw, kei mawhnei mi ka hih manin ka kiang panin paikhia in,” a ci hi.</row>
		<row book="42" chapter="23" verse="39-43" tag="">[39] Amah tawh a kikhai khawm mi that pa khat in zong Jesuh zahko a, “Nang Khrih hi lo na hi hiam? Nangmah kihonkhia inla, tua ciangin kote zong hong honkhia in,” a ci hi. [40] Ahi zongin a khat pa in a lawmpa taii a, “Pasian nangawn kihta lo na hi hiam? I vekpi-in gim hong kipiakna kibangkim hi. [41] Ei tegel pen i gamtatna tawh kizui-in thu hong kikhen ahih manin ahi ding mah ahi hi. Ahi zongin amah in khialhna bangmah nei lo hi,” a cih khit ciangin [42] Jesuh kiangah, “Jesuh aw, Kumpi-in nong pai ciangin kei zong hong phawk in,” a ci hi. [43] Jesuh in ama kiangah, “A mantakin ke’n kong cihin-ah: Tuni-in Paradais-ah kei tawh na omkhawm ding hi,” a ci hi.</row>
		<row book="44" chapter="17" verse="30" tag="">[30] Pasian in mihingte’ theih loh hun lai-a a gamtatnate uh phamawh a sak loh hangin, tu-in mun khempeuha om mi khempeuhte a gamtat siatna panun a kihei nadingun thu a hong pia khinzo hi.</row>
		<row book="44" chapter="19" verse="18" tag="">[18] Thu a um midang tampi tak zong hong pai uh a, mipi’ zakin a gamtatnasate khempeuh uh hong pulak uh hi.</row>
		<row book="45" chapter="10" verse="9-10" tag="">[9] Jesuh pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uhleh hotkhiatna na ngah ding uh hi. [10] Bang hang hiam cih leh i lungsim ah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah ahi hi.</row>
		<row book="45" chapter="14" verse="12" tag="">[12] Tua ahih manin a kuamah peuh in i gamtatna ciat Pasian’ mai-ah a va kigentel ciat ding ihi hi.</row>
		<row book="46" chapter="11" verse="1-12" tag="">[1] Keimah in Khrih gamtatzia ka zuih mah bangin note in zong keima gamtatzia hong zui ta un. [2] Note in kei hong phawk tawntungin ka hong hilh thu khempeuh zui na hih manun ka hong phat mahmah hi. [3] Ahi zongin na theih ding uh ka deih thu in: Mi khempeuh’ lutang pen Khrih hi a, numei’ lutang pen pasal hi a, Khrih’ lutang pen Pasian ahihna thu ahi hi. [4] Pasal khatpeuh in mihon biakna sungah a lukhu lakhia lopi-in thungen ahi a, Pasian’ thugen ahi zongin a om leh Khrih’ min a daisak ahi hi. [5] Tua mah bangin mihon biakna sungah numei khatpeuh in a lu khuh lopi-in thungen ahi a, Pasian’ thugen ahi zongin a om leh a pasal’ min a daisak hi a, a lu a met numei mah tawh a kilamdanna a om lo ahi hi. [6] Numeite in a lu a khuh kei ding uhleh a sam uh met vet uh hen. Tua ahih manin numeite in a sam uh a met ding a zumhuai mahmah khat ahih mah bangin a lu uh khuh ta uh hen. [7] Pasalte pen Pasian’ lim le a minthanna a kilangsak ahih manin a lu uh a khuh ding uh kilawm lo hi. Ahi zongin numeite pen pasalte’ minthanna a kilangsak ahi hi. [8] Bang hang hiam cih leh numei tung panin pasal kipiangsak lo a, pasal tung panin numei kipiangsak zaw hi. [9] Numei hangin pasal a kipiangsak hi lo a, pasal hangin numei a kipiangsak hizaw hi. [10] Tua ahih ciangin a pasalte uh ukna nuai-ah a om ahihna a lah nadingun vantung mite’ muhna-ah numeite in a lu uh a khuh ding uh kilawm hi. [11] Ahi zongin Topa thu sunga i nuntakna-ah numeite pen pasal tawh loin a tangdinzo hi lo a, pasalte zong numei tawh kop loin a tangdinzo hi tuan lo hi. [12] Bang hang hiam cih leh numei pen pasal tung panin a kipiangsak hi a, pasal pen numei sung panin a suak ahi hi. Tua hi a, na khempeuh, Pasian kiang panin a hong pai ahi hi.</row>
		<row book="48" chapter="2" verse="20" tag="">[20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi.</row>
		<row book="49" chapter="1" verse="16-17" tag="">[16] tawlnga loin note’ tangin Pasian’ tungah lungdamna ka na pulak tawntung hi. Ka thungetna-ah zong note ka hong phawk tawntung a, [17] i Topa Jesuh Khrih’ Pasian ahi, a minthang Pa Pasian in note tungah Kha Siangtho hong pia-in, tua Kha Siangtho in note tungah lungpilna hong pia-in, note in Pasian na theih nadingun note tungah Pasian hong kilatsak nadingin thu ka hong ngetsak niloh hi.</row>
		<row book="58" chapter="11" verse="3" tag="">[3] Pasian’ kampauna tawh leitung le vantung piang a, tu-a i muhtheih nate a om nai lopi panin hong piang hi, ci-in i upna bek mah tawh a thei ihi hi.</row>
		<row book="58" chapter="13" verse="6" tag="">[6] Tua ahih manin kimuanna lungsim tawh hangtakin, “Topa, kei hong huhpa hi a, ka lau kei ding hi. Kua in bang hong cihzo ding ahi hiam?” ci ngam ni.</row>
		<row book="59" chapter="4" verse="7-10" tag="">[7] Tua ahih manin Pasian’ thu na mang un. Dawimangpa na nial un. Nial le-uhcin no kiang panin taikhia ding hi. [8] Pasian kiang nai un. Amah in zong hong nai ding hi. Mawhneite in na khut uh silsiang unla, a kineihkhemte in na lungsim uh siangsak un. [9] Dahin, thumin, kap un. Na nuihnate uh kahna suaksak zaw unla, na lungdamnate uh maigumna suaksak zaw un. [10] Topa mai-ah kiniamkhiat un. Tua hileh amah in hong lian bawl ding hi.</row>
		<row book="59" chapter="5" verse="16" tag="">[16] Tua ahih manin na ci uh a dam nadingin khatlekhat tungah na mawhna uh kipulakin thu na kingetsak ta un. Mihoihte’ thungetna in vang nei a, na lianpi semzo hi.</row>
		<row book="62" chapter="1" verse="8-10" tag="">[8] Mawhna ka nei kei hi, i cih leh eite a kineihkhem ihi a, eite a thutak lo ihi hi. [9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi. [10] Pasian in a mawh hi, hong ci ahih manin eite in ka mawh ngei kei hi, i cih leh Pasian pen zuaugen a suaksak ihi a, i sungah ama thu a om het lo ahi hi.</row>
	</category>
	<category id="52">
		<row book="2" chapter="4" verse="14-15" tag="">[14] Tua ciangin Moses tungah TOPA heh a, amah in, “Levi mi na sanggampa Aaron om hi lo ahi hiam? Amah in hoihtakin thu a gen theihna ka cian theih hi. En in, nangmah a dawn dingin amah hong paikhia a, amah in nang hong muh ciangin a lungsim sungah amah kipak ding hi. [15] Nangmah in ama kiangah thu na gen ding a, thute amah na theisak ding hi. Keimah in na thugenna uhah kong huh ding a, na hih ding uh kong hilh ding hi.</row>
		<row book="2" chapter="18" verse="24-25" tag="">[24] Tua ahih ciangin Moses in a sungpa’ thu ngai-in ama gen khempeuh a hih hi. [25] Israel mi khempeuh sung panin Moses in mipil mi siamte teel a, mite a tul, a za, a sawmnga, a sawmte tungah a ukin mite’ lutangin amaute a bawl hi.</row>
		<row book="3" chapter="26" verse="8" tag="">[8] Note nga in zakhat zo-in, note zakhat in tul sawm na zo ding uh hi. Note’ mai-ah namsau in na galte uh puksak ding hi.</row>
		<row book="4" chapter="11" verse="14-17" tag="">[14] Kei guak in hih mite khempeuh ka sizo kei a, kei a dingin tavuan lianlua hi. [15] Hih bangin kei hong bawl ding na hih leh, ka gentheihna ka kimuh loh nadingin nong hehpih zawh leh, thakhatin hong thatzaw in,” a ci hi. [16] TOPA in Moses kiangah, “Mite’ upa le ulian hi ci-in na theih, Israel upate’ sung panin mi sawmsagih hong khopsakin, kikhopna bukah amaute paipih inla, tua lai-ah nang tawh dingkhawmsak in. [17] Keimah hong paisukin tua munah nang tawh i kiho ding a, keimah in nang’ sunga om kha pawlkhat la-in amaute’ sungah ka guang ding hi. Nang guak in na puak loh nadingin amaute in mite’ tavuan hong puakpih ding uh hi.</row>
		<row book="8" chapter="1" verse="15-18" tag="">[15] Tua ciangin amah in, “En in, na sanggamnu a mipihte le a pasian-te kiangah ciahkik khin hi. Na sanggamnu’ nungah nang zong ciah in,” a ci hi. [16] Ahih hangin Ruth in, “Nang kong nusiat nading ahi a, nang zuihna panin ka ciahkik nading ahi zongin hong cici nawn kei in; bang hang hiam cih leh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi. [17] Na sihna-ah si-in ka kivui ding hi. Sihna cih lohbuang thudang hangin kong nusiat taak leh TOPA in kei hong dawm kei ta hen,” a ci hi. [18] Tua ciangin Naomi in amah a zuih ding a lungsim a khentatna a muh ciangin bangmah ci nawn lo hi.</row>
		<row book="15" chapter="3" verse="9-10" tag="">[9] Jeshua a tapate le a behte tawh, le Hodaviah-te beh Kadmiel le a tate in Henadad’ tapate le Levi mi a tapate uh le a behte uh tawh Pasian’ biakinn-ah nasemte tungah ukna tavuan a lakhawm uh hi. [10] Innlamte in TOPA’ biakinn a bul a phuh uh ciangin, Israel kumpipa David in a geelkholhsa bangin TOPA a phat dingin siampite in a puan uh silhin peengkul tawh, Asaf’ tapa Levi mite daltuah tawh a panmun ding uhah hong pang uh hi.</row>
		<row book="16" chapter="4" verse="6" tag="">[6] Tua ahih ciangin kulh ka ciang uh a, nasep a kimciang bang kizo hi. Mite in utna lungsim tawh sem uh hi.</row>
		<row book="19" chapter="133" verse="1-3" tag="">[1] En un, sanggamte pumkhat suakin a tut khawm uh ciangin bangzahin hoihin nuam ahi hiam? [2] Tua pen a puan ngawng tungah Aaron’ khamul kaisuk zui-in a lu tung panin a taaksuk, sathau manpha tawh kibang hi. [3] Tua pen Zion mualte tungah a kia, Hermon mual pana hong piang daitui tawh kibang hi. Bang hang hiam cih leh TOPA in nuntak tawntungna thupha tua munah a pia hi.</row>
		<row book="21" chapter="4" verse="9-12" tag="">[9] Mi khat sangin mi nih hoihzaw hi; amau’ sepna thaman a tamzaw ngah uh hi. [10] Bang hang hiam cih leh khat cimawh leh a khat in huh a, mi khat guak pen cimawh zenzen leh a huh ding om lo ahih manin a dahhuai pha mahmah ahi hi. [11] Khua a dam ciangin mi nih lumkhawm leh khua lum hi; khat guak bangci khualum theih ding ahi hiam? [12] Mi khat bek hileh zawhnop kisa a, nih pha leh kizo zo lo hi. Zang thum a kiheek khauhual bawhsat hak hi.</row>
		<row book="30" chapter="3" verse="3" tag="">[3] Mi nih, thukimna om masa lopi-in lampi-ah tonkhawm thei uh ahi hiam?</row>
		<row book="40" chapter="5" verse="9" tag="">[9] Kilem nading deihin a hanciam mite in Pasian’ tate cihna ngah ding uh ahih manin thupha ngah mi ahi uh hi.</row>
		<row book="40" chapter="20" verse="1-5" tag="">[1] “Bang hang hiam cih leh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo nei pa tawh kibang hi. [2] Ni tha ngeina ngun peek khat piak dingin a kithukim khit uh ciangin a leenggah lo-ah na a sem dingin pawlkhat a kuansak hi. [3] Zingsang nai kua hun ciangin mihon omna sumbukah pai leuleu a, mi pawlkhat bangmah sem loin a mawk om a muh ciangin, [4] ‘No zong leenggah lo-ah va kuan un; a kilawm zah khat ka hong pia ding hi,’ a cih ciangin pawlkhat a kuan uh hi. [5] Tua ciangin sun sawm le nih ciangin pawlkhat cial leuleu a, nitak nai thum ciangin pawlkhat a cial lai hi.</row>
		<row book="41" chapter="2" verse="3-4" tag="">[3] mihing li in Jesuh kiangah khutlekhezaw mi khat a paipih dingin hong pua uh hi. [4] Ahi zongin mihonpi kinehlua ahih manin Jesuh kiangah paipih thei lo uh hi. Tua ahih manin Jesuh’ omna san inn tungkhum hongletin, a lupna pheek tawh a mipa a khaisuk uh hi.</row>
		<row book="41" chapter="6" verse="7" tag="">[7] Jesuh in sawm le nihte sam a, amaute tungah dawi hawlkhiat nading vangliatna pia-in, amaute nih nihin a sawlkhia hi.</row>
		<row book="42" chapter="10" verse="1" tag="">[1] Tua khit ciangin Jesuh in ama pai nading khua le mun khempeuhah nih nihin a na pai dingin mi sawmsagih seh a, ama mai-ah a mapaisak hi.</row>
		<row book="43" chapter="13" verse="34-35" tag="">[34] Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un. [35] Note khatlekhat ki-it le-uhcin keima nungzuite na hihna uh mi khempeuh in hong thei ding uh hi,” a ci hi.</row>
		<row book="43" chapter="17" verse="21" tag="">[21] Pa aw, amaute khempeuh pumkhat a suahtheih nadingun ka hong ngetsak hi. Nangmah in kei na hong sawlna thu leitung mite in a uptheih nadingun ei tegel pawlkhat ihih mah bangin amaute zong eite tawh pawlkhat hong hi tahen.</row>
		<row book="44" chapter="2" verse="1" tag="">[1] Pentekos ni hong tun ciangin Jesuh a um mi khempeuh mun khatah kikhawm uh hi.</row>
		<row book="44" chapter="2" verse="42-47" tag="">[42] Amaute in sawltakte tung panin thu sinin amaute tawh kikhawl uh a, amaute tawh an nekhawmin, thu zong a ngenkhawm uh hi. [43] Sawltakte in lim le nalamdang tampi bawl uh a, mi khempeuh in lamdang sa mahmah uh hi. [44] Thu um khempeuh kikhawlin omkhawm uh a, a neihsate uh zong a neikhawm uh hi. [45] Amaute in a neih a lamteng uh zuak uh a, a sumte pen amau kisapna tawh kizui-in amaute lakah a hawm uh hi. [46] Nisimin biakinn-ah kikhawm uh a, a innte uhah an nekhawmin, lungdamna le kiniamkhiatna tawh a ne ciat uh hi. [47] Pasian phat uh a, khatlekhat thupha kideihsakin a om uh hi. Pasian in nisimin hotkhiatna a ngah mi kibehlapsak tawntung hi.</row>
		<row book="44" chapter="4" verse="24" tag="">[24] A lawmte un hih thu a zak uh ciangin a vekpi-un lungsim kikhatin Pasian’ kiangah thu ngen uh a, “Van le lei, tuipi tuineu le a sunga om khempeuh a piangsak Topa aw,</row>
		<row book="45" chapter="12" verse="3-10" tag="">[3] Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un. [4] I pumpi tungah zong na tampi i nei a, tua nate’ nasep a tuamtuam ahi hi. [5] Tua mah bangin eite mi tampi ihih hangin pumkhat ihi a, pumpi nate bangin khatlekhat a kizom ciat ihi hi. [6] Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian’ thu gentheih nading siamna ahih leh i upna neihzah tawh kizui-in gen ni. [7] Nasep nading siamna a nei ihih leh na sem ni. Hilh nading siamna a nei ihih leh hilh ni. [8] Midangte hanthot theih nading siamna a nei ihih leh midangte hanthawn ni. Midangte hop theih nading a nei ihih leh citna taktak tawh hawm ni. Makaih theih nading siamna a nei ihih leh hoihtakin na sem ni. Midangte hehpih theih nading a nei ihih leh maitai takin hih ni. [9] Na ki-itnate uh lungsim takpi tawh hi sak unla, a siate mudahin a hoihte lenkip un. [10] Unau ki-itna lungsim nei unla, khatlekhat kizahtak bawl ding lamsang kidem un.</row>
		<row book="45" chapter="15" verse="5-6" tag="">[5] Note in lungsim kikhatin i Topa Jesuh Khrih’ Pa ahi Pasian na phatkhawm theih nadingun Pasian in thuakzawhna le thahatna hong pia hen la, Jesuh Khrih deihna bangin gamta-in khatlekhat kithutuak takin hong omsak tahen. [6] Note in lungsim kikhatin i Topa Jesuh Khrih’ Pa ahi Pasian na phatkhawm theih nadingun Pasian in thuakzawhna le thahatna hong pia hen la, Jesuh Khrih deihna bangin gamta-in khatlekhat kithutuak takin hong omsak tahen.</row>
		<row book="46" chapter="1" verse="10" tag="">[10] Sanggamte aw, note khatlekhat kithutuakin, pawl kikhenna omkha loin, na lungsim, na ngaihsutna uh le na ngimna uh na kikhatsak nadingun i Topa Jesuh Khrih min tawh ka hong thum hi.</row>
		<row book="46" chapter="3" verse="6-9" tag="">[6] Keima nasep pen khaici vawh hi a, Apollos’ nasep pen tuibuah hi a, ahi zongin a khangsak pa ahihleh Pasian ahi hi. [7] Khaici vawh pa le tuibuak pa a thupi hi lo a, a khangsak Pasian a thupi hi bek hi. [8] Khaici vawh pa le tuibuak pa a kizakim ahi hi. Pasian in komau sepna tuak tawh kizui-in thaman hong pia ding hi. [9] Kote pen Pasian a dingin na a semkhawm mite ka hi uh a, note pen Pasian’ lo na hi uh hi. Note pen Pasian’ inn zong na hi uh hi.</row>
		<row book="46" chapter="12" verse="7-8" tag="">[7] Mi khempeuh a dingin phattuamna a omtheih nadingin Kha Siangtho’ hong ompihna a nam tuamtuamin hong kilang hi. [8] Kha Siangtho in mi khat tungah thuthuk pilna hong guan a, tua Kha Siangtho mah in adang khat tungah thugen siamna hong guan hi.</row>
		<row book="46" chapter="12" verse="12-25" tag="">[12] Pumpi pen khat bek hinapi-in na a tuamtuam a nei hi. Pumpi in na a tuamtuam tampi a neih hangin pumpi khat bek mah ahih veve mah bangin Khrih zong pumpi na a tuamtuam a nei pumpi khat ahi hi. [13] Jew mi ihi a, Gentail mi ihi zongin, sila ihi a, sila ahi lo ihi zongin, eite minam tuamtuam ihih hangin Kha Siangtho khat bek mah in Jesuh’ pumpi a suak dingin ama sungah hong phum a, eite khempeuh tungah a hong kipia pen tua a kibang Kha Siangtho khat bek mah ahi hi. [14] Pumpi in na khat bek nei loin nam tampi tak a nei hi. [15] Khe in, “Kei, khut hi lo ka hih manin pumpi tawh ka kizom kei hi,” a cihmawk hangin pumpi na khat ahihna a bei hi tuan lo hi. [16] Bil in, “Kei, mit hi lo ka hih manin pumpi tawh ka kizom kei hi,” a cihmawk hangin pumpi na ahihna a bei hi tuan lo hi. [17] Pumpi khempeuh mit suakkhin leh bang tawh khua za ding ahi hiam? Pumpi khempeuh bil suakkhin leh bang tawh a gimnam thei ding ahi hiam? [18] Ahi zongin tu-a i neih bang tektekin, Pasian in ama deih bangin pumpi na a tuamtuam a hong bawlsak hi. [19] A vekpi-in pumpi na nam khat bek hi khin leh a pumpi ding koi-ah om nawn ding ahi hiam? [20] Ahi zongin tu-a i neih bangin pumpi khat bek om a, na tampi a nei hi. [21] Tua ahih manin mit in khut kiangah, “Nang ka hong kisam kei hi,” ci thei lo a, lutang in zong khe kiangah, “Nang ka hong kisapna om lo hi,” ci thei lo hi. [22] Pumpi na a ginalo tawh a kibangte a kimanna lian mahmah zawsop a, [23] pumpi na bangmah gentaak lo i sakte pawl limtakin kep kul zawsop hi. I pumpi na hoih i sak khollohte pen, [24] pumpi na hoih i sakte i lim et ding a kisap kholloh bang hi loin, limkep diak peuh kulzaw se hi. Ahi zongin i pumpi na thupi i sak khollohte limtakin i kepdiak ding a kisamin i pumpi a na bawl se hi. [25] Tua ahih manin i pumpi nate khatlekhat kithutuak lo cih om loin a vekpi-in a kilemkim uh hi.</row>
		<row book="47" chapter="1" verse="24" tag="">[24] Hih bangin um un, ci-in thatanghat thu tawh a hong gen ding ka hi kei uh hi. Note na upna uhah kipkhin na hih manun note’ lungdam nadingin note tawh na a semkhawm ka hi uh hi.</row>
		<row book="47" chapter="6" verse="14-17" tag="">[14] Thu um lo mite tawh na na semkhawm kei un. Midik le mimawh bangci-in kipawlthei ding a, khuavak le khuamial bangci-in omkhawm thei ding ahi hiam? [15] Khrih le Dawimangpa bangci-in kithutuak thei ding a, thu um mi le thu um lo mi bangci-in a ngaihsutna uh kibang thei ding ahi hiam? [16] Pasian’ biakinn le lawkite’ milim bangci kilem theih ding ahi hiam? Bang hang hiam cih leh Pasian in, “Ka mite lakah tengin amaute tawh ka omkhawm ding hi. Kei pen amaute’ Pasian ka hi ding a, amaute, keima mi ahi ding uh hi. [17] Tua ahih manin Vanglian Topa keimah in kong genin-ah: Amaute tawh kikhenin amaute kiang panin paikhia unla, a siang lo peuhmah sukha kei un. Tua hileh note ka hong ngai ding hi.</row>
		<row book="48" chapter="3" verse="28" tag="">[28] Tua ahih manin Jew mi le Gentail mi, sila le sila ahi lo, numei le pasal cih bangin kideidanna om nawn lo a, note khempeuh Khrih tawh na kipawlna hangun pawlkhat hi-in, a kibangkim na hi uh hi.</row>
		<row book="48" chapter="5" verse="14" tag="">[14] Bang hang hiam cih leh Thukham khempeuh thu khatin kigawm thei a, “Nangmah na ki-it bangin na vengte na it in,” cihna tawh kitomlak thei hi.</row>
		<row book="48" chapter="6" verse="2" tag="">[2] Thu haksa na tuah uh ciangin khatlekhat na kihuh un. Tua hileh Khrih’ thukham a zui na hi uh hi.</row>
		<row book="48" chapter="6" verse="12" tag="">[12] Note in na vun uh na at nadingun a hong hahbawl mite in mihoih ahihna uh kilangsak nuamin, a kimuthei nate a kisialhpih mite ahi uh hi. Singlamteh tungah Khrih a sihna thu hangin amaute in bawlsiatna a ngah loh nadingun a tuaci gamtat ahi uh hi.</row>
		<row book="49" chapter="2" verse="14-15" tag="">[14] Khrih mahmah in Gentail mite le Jew mite pawlkhatin hong bawl ahih manin eite tungah nopsakna a hong piapa ahi hi. Hih minam nihte khenin gal a piangsak dalna pen Khrih in ama pumpi tawh a satkham hi. [15] Amah tawh kipawlna hangin minam nihte pawlkhat a suahtheih nadingin minam a dei Jew Thukham le a ngeinate khempeuh phiatin, eite pawlkhat hong suahin a hong kilemsak hi.</row>
		<row book="49" chapter="4" verse="3-6" tag="">[3] Kha Siangtho kimakai sakin, khatlekhat kilemin pawlkhat na hihna uh na kipsak tawntung un. [4] A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Kha Siangtho zong khat bek mah a neikhawm ihi hi. [5] Topa khat bek, upna khat bek, tuiphumna khat bek mah a zangkhawm ihi hi. [6] Mi khempeuh’ Pa ahi Pasian khat bek om a, mi khempeuh’ Topa hi-in, na khempeuh hih kimin, mun citengah a om hi.</row>
		<row book="49" chapter="4" verse="16" tag="">[16] Ama ukna mangin pumpi na a tuamtuamte a kituak takin kizom a, amaute limtakin a kizop dimdiamna hangin pumpi pen pumkhat a suak thei hi. Pumpi na a tuamtuamte in amau’ sep ding ciat hoihtakin a sep uh ciangin itna hangin pumpi khangin a cingtaak a suak thei hi.</row>
		<row book="49" chapter="4" verse="11-12" tag="">[11] Amah in mite tungah siamna a tuamtuam hong pia a, pawlkhatte sawltak nasep a sem ding, pawlkhatte kamsang nasep a sem ding, pawlkhatte thuhilh kawikawi nasep a sem ding, pawlkhatte pawlpi kem nasep a sem ding, le pawlkhatte laihilh nasep a sem dingin a hong seh hi. [12] Hih nasep a tuamtuamte khempeuh a sem dingin Pasian’ mi khempeuh kigingkhol sakin Khrih a dingin na semin Khrih pumpi a khansak theihna ding deihna ahi hi.</row>
		<row book="49" chapter="4" verse="32" tag="">[32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="50" chapter="2" verse="1-4" tag="">[1] Note, Khrih tawh kipawlin na nuntakna uh in note hong thahatsak hi. Kha Siangtho tawh kikhawlin, khatlekhat kihehpihin, dikna na kibawl uh hi. [2] Tua ahih manin kei tawh ngaihsutna kibangin note khatlekhat ki-itin, khatlekhat lungsim kituakin na omna uh tawh keima lungdamna na hong cingtaaksak nadingun ka hong kun hi. [3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. [4] Note’ phattuam nading bek ngaihsun kei unla, midangte’ phattuam nading ngaihsutsak zaw un.</row>
		<row book="50" chapter="4" verse="2-3" tag="">[2] Euodia le Sintikhe, Topa’ hangin a kilemkik ding uh ka thum nuam hi. [3] Hih numei nihte in Klement le a nungta mite a kikhumna Pasian’ laibu sungah a kikhum, ka naseppih dangte khempeuh tawh, lungdamna thu a kizelh nadingin nakpitakin kei tawh na hong semkhawm uh ahih manin, citakin kei tawh na a semkhawm note in zong amau tegel na huh nadingun ka hong thum hi.</row>
		<row book="52" chapter="5" verse="11" tag="">[11] Tua ahih manin tu laitakin na omzia uh mah bangin khatlekhat kihanthawnin na kihuh ciat ta un.</row>
		<row book="58" chapter="10" verse="24-25" tag="">[24] Khatlekhat ki-itin a hoih nate i sep nadingin kihanthawn ciat ni. [25] Mi pawlkhatte in kikhop a pelh bang hi loin, eite in kikhop khawmnate pelh loin om ni. Topa’ hong pai ding Ni hong naina thu thei ihih manin khatlekhat kihanthawn semsemzaw ni.</row>
		<row book="60" chapter="3" verse="11" tag="">[11] Gitlohna pelhin hoih gamtat uh hen la, mi tawh kilem ding hanciamin kilem theih nadingin hahkat ta uh hen.</row>
		<row book="60" chapter="4" verse="8-10" tag="">[8] Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un. [9] Khatlekhat maitai takin zinleleeng na kido un. [10] Pasian’ piak na a zatsiamte bangin Pasian’ kiang panin na ngah uh nate, midangte’ phattuam nadingin na zang un.</row>
		<row book="62" chapter="1" verse="7" tag="">[7] Ahi zongin amah, khuavak ahih mah bangin eite in zong khuavak gamtatnate i gamtat takpi leh eite pawlkhat ihi a, ama Tapa Jesuh’ sisan in i mawhna khempeuh panin eite hong siangsak hi.</row>
		<row book="64" chapter="1" verse="8" tag="">[8] Tua ahih manin Pasian thuman nasepna-ah nasem khawm mite ihih theih nadingin ei Khristiante in hih bang mite i huh ding ahi hi.</row>
	</category>
	<category id="53">
		<row book="9" chapter="17" verse="43-44" tag="">[43] Tua ciangin Filistia-pa in David kiangah, “Ui hong sa a, ciangkang tawh sat hong sawm na hi hiam?” a ci hi. Filistia-pa in a pasian-te’ min tawh David samsia hi. [44] Filistia-pa in David kiangah, “Ka kiangah hong pai in. Huih lak vasate le gamlak gamsate tungah na sa ka pia ding hi,” a ci hi.</row>
		<row book="19" chapter="5" verse="5" tag="">[5] A kisathei mite nangma mit tawh kituak lo a, siatna a bawlte khempeuh nangmah in na mudah hi.</row>
		<row book="19" chapter="10" verse="2-4" tag="">[2] Migilote in kiphatsakna tawh mizawngte uuk delh uh hi. Amau ngaihsut vaihawmna mahah amaute awksak in. [3] Bang hang hiam cih leh migilo in a lungsim deihna kisaktheihpih a, ngahna dingah a huaiham pa in TOPA phuisamin a taisan hi. [4] Migilo in kiphatsakna lungsim nei a, TOPA zong lo hi. Ama ngaihsutna khempeuhah, “Pasian om kei,” a ci hi.</row>
		<row book="19" chapter="12" verse="3" tag="">[3] “I Leii tawh gualzo ding, i mukte eima neihsa; i to kua hiam?” a ci vial, kiphatsakna a piangsak leii, phat khemna muk khempeuh, TOPA in atkhia tahen.</row>
		<row book="19" chapter="49" verse="6-9" tag="">[6] Mite in a hauhna uh muangin, tampi a neihna uh a kisaktheihpih hangun, [7] amah le amah a kitankhia tawmzo taktak, a nuntakna man ding Pasian’ tungah a piazo mi kuamah om lo hi. [8] Bang hang hiam cih leh a nuntakna tatna ding a man tam mahmah a, Leihawmpi mu ngei lo zah ding a hing tawntung dingin kitankhiazo ngei lo hi. [9] Bang hang hiam cih leh a nuntakna tatna ding a man tam mahmah a, Leihawmpi mu ngei lo zah ding a hing tawntung dingin kitankhiazo ngei lo hi.</row>
		<row book="19" chapter="52" verse="1" tag="">[1] Mi thahatpa aw, bang hangin miphate suksiatna-ah kisial na hi hiam? Sunthapai-in, suksiatna na ngaihsunsun hi.</row>
		<row book="19" chapter="75" verse="4-5" tag="">[4] A kiphasakte tungah, “Kiphasak kei un,” a gilote tungah, “Kihisak kei un. [5] Kihisak kei unla, kiphatsakna tawh kampau kei un,” ka ci hi.</row>
		<row book="19" chapter="94" verse="3-4" tag="">[3] TOPA aw, migilote bang tanvei lungdam ding uh a, migilote bang tanvei lungnuamin omom lai ding ahi uh hiam? [4] Gamtatsiate bang tanvei kihisak lai ding uh a, a siat gamtatna uh bang tanvei kisialhpih lai ding ahi uh hiam?</row>
		<row book="20" chapter="1" verse="23-26" tag="">[23] Kong thuhilhna hong ngai un; ka ngaihsutna kong gen ding a, ka theihna kong zasak ding hi. [24] Keimah in note hong samsam napi-in nong ngai nuam kei uh a, ka khut hong vanvan napi-in kuamah in nong thudon kei uh hi. [25] Ka thugente khempeuh hong thudon loin, kong tainate khempeuh hong mang nuam lo na hih manun, [26] lungkhamna na tuah uh ciangin kong nuihsan lel ding a, launa na tuah uh ciangin kong thusim kei ding hi.</row>
		<row book="20" chapter="1" verse="30-33" tag="">[30] Ka thugente na deih kei uh a, kong thuhilhna ngai nuam lo na hih manun, [31] na gamtatna bangun na thuak ding uh a, nomau’ gamtatna mah in note hong gimsak ding hi. [32] Bang hang hiam cih leh thu thei lote in pilna a don loh manun sihlawh uh a, mihaite in lunghihmawhna a neih loh manun siatlawh uh hi. [33] Ahi zongin ka thugenna a ngaite in lungnopna ngah ding uh a, launa nei loin nuamtakin om hithiat ding uh hi,” a ci hi.</row>
		<row book="20" chapter="11" verse="2" tag="">[2] Mi kiphasakte in minsiatna ngahpak ding ahih manin a hoihbekin om ding hoihzaw tham hi.</row>
		<row book="20" chapter="13" verse="3" tag="">[3] Pau a ki-ipzo mi in a nuntakna a hu hi a, a mawk paupau mi pen amah a kisiasak tawm ahi hi.</row>
		<row book="20" chapter="13" verse="7" tag="">[7] Mi pawlkhatte, zawng napi-in kihausak uh a, mi pawlkhatte, hau napi-in kizawngsak uh hi.</row>
		<row book="20" chapter="13" verse="10" tag="">[10] Hilh ding ut lo, kihihsakna in kitotna bek piangsak thei a, hong kithuhilh ding utna pen a hoihzaw ahi hi.</row>
		<row book="20" chapter="20" verse="14" tag="">[14] Van leipa in van zuakpa kiangah, “Kiman kei, kiman kei,” cici khem a, a paikhiat khit ciangin sumdek siam mahmah ing, ci-in mi kiangah kisial hi.</row>
		<row book="20" chapter="25" verse="14" tag="">[14] Bangmah a piak lohpi a kisialhpih pa pen guah a zusak tuan lo meiipi le huihpi nung tawh kibang lel hi.</row>
		<row book="20" chapter="25" verse="27" tag="">[27] Khuaizu a tam lua nek ding a hoih loh bangin phat ding deihluatna a hoih lo ahi hi.</row>
		<row book="20" chapter="27" verse="1-2" tag="">[1] Zing ciang hun ading kima-sialh kei in. Tuhun le tua hun kikalah a piang ding thu bangmah na thei kei hi. [2] Midangte in hong phat lohbuang nangmah kiphattawm kei in. Khual mite in hong phat lohbuang nangma kamin kiphattawm kei in.</row>
		<row book="23" chapter="10" verse="12" tag="">[12] Topa in Zion Mual le Jerusalem khua-ah ama nasep dingteng a zawh khit ciangin Assiria kumpipa kiphasakin a kisialhna le a kiphatsakna hangin gim a pia ding hi.</row>
		<row book="23" chapter="64" verse="6" tag="">[6] Kote khempeuh mawhnei mi ka hi khin uh a, ka gamtat hoih khempeuh uh zong puannin tawh kibanglai veve hi. Kote khempeuh singteh bangin ka vul uh a, ka mawhna hangun huih letkhiat nahthel keu ka bang uh hi.</row>
		<row book="24" chapter="9" verse="23-24" tag="">[23] Tua ciangin TOPA in, “Mipilte in a pilna uh kisaktheihpih kei uh hen la, mi hatte in a hatna uh kisaktheihpih kei uh hen. Mihaute in zong a hauhna uh kisaktheihpih kei uh hen. [24] A kisatheite in, keimah, leitungah migitna, thuman le thutang a zang ka hihna le tuate sungah nuam a sapa ka hihna thu hong theihna uhah kisathei uh hen. TOPA in hih thu kong gen khin hi,” a ci hi.</row>
		<row book="40" chapter="6" verse="1-2" tag="">[1] “Biakna tawh kizomin na hoih khat peuhpeuh na sep uh ciangin mite’ phat ding deihna tawh a kilang theithei dingin na sepkhak loh nadingun na kingaihsun un. Tua bangin gamta le-uhcin, vantungah a om na Pa uh kiang panin thaman na ngah kei ding uh hi. [2] “Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung le kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un.</row>
		<row book="40" chapter="23" verse="5" tag="">[5] Amaute in a sepna khempeuh uh mite’ muhtheih dingin a hih se uh hi. Amaute in a talsuan le a banbulhte uh a gol pipi-in bawlin, a puanmongteep uh a sau theithei-in a bawl uh hi.</row>
		<row book="42" chapter="18" verse="14" tag="">[14] Ke’n kong cihin-ah, hih mipa pen Pasian tawh a kilemsa-in a inn-ah ciah a, a khat pa pen tua bangin ciah lo hi. Bang hang hiam cih leh a kiliansakte pen kiniamkhiatsuk ding a, a kiniamkhiatte pen a lianin kibawl ding hi,” a ci hi.</row>
		<row book="45" chapter="1" verse="30" tag="">[30] mi gensiatna, Pasian muhdahna, midangte a heh theih a maizum theih nadingin gamtatna, kiphatsakna, kisialhna, thusia bawlna, nu le pate’ thu man lohna,</row>
		<row book="45" chapter="3" verse="27" tag="">[27] Tua ahihleh mihingte in i kisialhpih ding bang om ahi hiam? Bangmah om lo hi. Bang bulphuh ding ihi hiam? Thukham zuihna bulphuh ding ihi hiam? Hi lo hi. I upna a bulphuh ding ihi hi.</row>
		<row book="45" chapter="12" verse="3" tag="">[3] Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.</row>
		<row book="46" chapter="1" verse="26-31" tag="">[26] Sanggamte aw, Pasian in note hong sap laitakin na omzia uh ngaihsun un. Leitung mite’ hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uh hi. [27] Ahi zongin Pasian in mipilte a maizumsak nadingin mihaite hong teel a, mi thahatte a maizumsak nadingin mi thaneemte a hong teel hi. [28] Leitung mite in thupi a sakte uh a suksiat theih nadingin Pasian in leitung mite’ simmawh a niamte, bangmahin a ngaihsut loh uh mite a teel hi. [29] Tua ahih manin Pasian’ mai-ah mite a kisaktheih nading thu om lo hi. [30] Ahi zongin Pasian in Jesuh Khrih hangin note tungah nuntakna hong pia a, tua Jesuh Khrih pen eite’ pilna, Pasian tawh i kipawl theihna, Pasian’ mi siangtho suakin, hotkhiatna i ngah theihna ahi hi. [31] Tua ahih ciangin Lai Siangtho sungah, “A kisathei mite, Topa’ hang bekin kisathei ta hen,” ci-in na kigelh hi.</row>
		<row book="46" chapter="4" verse="7" tag="">[7] Note in bang kisaktheihpih na hi uh hiam? Tu-a na neih khempeuh uh Pasian’ hong piak hi lo ahi hiam? Tua ahihleh hong kipiasa bek ahih manin a bang kisaktheihpih na hi uh hiam?</row>
		<row book="46" chapter="13" verse="1-5" tag="">[1] Keimah in mihingte pau a tuamtuamte le vantung mite’ pau nangawn ka pautheih hangin itna ka neih kei leh a bil-aphuai zam le daltuah kitum tawh a kibang lel ka hi hi. [2] Thuhilh siamna nei-in, thusim khempeuh thei-in, na khempeuh thei-in, mualte kinsak zawh nading upna ka neih hangin itna ka neih kei leh ka kimanna bangmah om lo hi. [3] Ka neih khempeuh midangte tungah pia-in, Pasian’ nasepna hangin kihaltumna ka thuak ahi zongin itna ka neih kei leh ka phattuamna bangmah om lo hi. [4] Itna neite a lungduai-in migi hi. Itna neite in hazatna lungsim nei loin, zong kisathei lo hi. [5] Itna neite a kilawm loin gamta lo, heh pakpak lo, mite’ mawhna ciamteh lo hi.</row>
		<row book="47" chapter="3" verse="5" tag="">[5] Hih bang sepzawh nadingin kote in siamna nei ung a ci hi loin, sepzawh nading siamna pen Pasian hong piak ahi hi.</row>
		<row book="47" chapter="5" verse="12" tag="">[12] Note in na hong thupi ngaihsut theih nadingun koleko a hong kiphattawm zel ka hi kei uh a, lungsimtawng hoih lo napi-in a puatham siamna hangin a kisial mite nial thei-in, kote’ hangin note na kisaktheih nading uh deihna hizaw hi.</row>
		<row book="47" chapter="7" verse="14" tag="">[14] Titus mai-ah note ka hong kisialhpih ngei a, note in ka kisialhna thu-ah kei na hong zahhuaisak kei uh hi. Note tungah thuman bekbek a hong gen ka hih mah bangun Titus tungah ka kisialhna uh zong a kisial khial ka hihlohna uh hong kilang hi.</row>
		<row book="47" chapter="10" verse="13" tag="">[13] Ahi zongin kote ka kisialh nading uh kiciangtan a, note lakah na ka hong sep nadingun Pasian in a hong sehsaksa thu sung ciang bekah ka kisial thei uh hi.</row>
		<row book="47" chapter="10" verse="17" tag="">[17] Lai Siangtho in, “Mi khat peuhpeuh a kisialh nop leh Topa’ nasepnate bek kisialhpih hen,” na ci hi.</row>
		<row book="47" chapter="11" verse="12" tag="">[12] Tua sawltak dangte in, “Kote in zong amau’ sepzia mah bangin ka sem uh hi,” ci-in a kisialh theih loh nadingun tuhunin nasep thaman bangmah ka hong lak loh mah bangin mai lamah zong ka hong la kei ding hi.</row>
		<row book="47" chapter="11" verse="30" tag="">[30] Ka kisialh leh zong ka ginat lohna hong kilangsak nate hangin ka kisial bek hi.</row>
		<row book="47" chapter="12" verse="4-9" tag="">[4] Mite kiangah genkhiatsawn dingin a kiphal lo a lamdang mahmah thu a za hi. [5] Tua bang thu pen a kisialh taak mahmah thu hinapi-in ka kisialhpih kei hi. Kei a ginalo hinapi ama minthan nadingin Pasian in hong zang ahih manin tua thu pen a kisialh taak mahmah thu hinapi-in ka kisialhpih kei hi. Kei a ginalo hinapi ama minthan nadingin Pasian in hong zang ahih manin tua thu ka kisialhpih bek hi. [6] Hih ka muh thu pen thuman ahih manin a kisialhpih hita leng zong mihai ka hi kei hi. Ahi zongin mite in keima sepna le keima genna a muh a zak banah a valin hong thupi ngaihsutkhak ding uh ut lo ka hih manin hih thu ka kisialhpih nuam kei hi. [7] Ahi zongin hih a lamdang na tampite ka muhna hangin kisialin ka kisaktheih khak loh nadingin Satan’ sawltak bangin na a sem, keima pumpi sungah natna khat hong kipia ahih manin ka kisaktheih luat loh nadingin a hong kham hi. [8] Tua natna tawh ka kipelh theih nadingin Topa kiangah thumvei tak thu ka ngen hi. [9] Ahi zongin Topa in kei kiangah, “Na tha a nem ciangin keima vangliatna hat mahmah ahih manin nangma kisapna pen keima hehpihna hi bek hi,” ci-in hong dawng hi. Tua ahih manin keima sungah Khrih vangliatna hong omtheih nadingin lungdam takin ka thaneemna ka kisialhpih semsem hi.</row>
		<row book="48" chapter="6" verse="4" tag="">[4] A kuamah peuh in ama gamtatna ciat entel henla, kisialh nading a om leh ama gamtatna siksanin kisial henla, midangte tawh ki-ettehin kisial kei hen.</row>
		<row book="48" chapter="6" verse="14" tag="">[14] Ahi zongin keimah in ahihleh, singlamteh tungah i Topa Jesuh a sihna thu bek ka kisialhpih ding hi. Bang hang hiam cih leh singlamteh tungah ama sihna hangin kei a dingin leitung thute misi bang a, kei zong, leitung thu-ah misi mah ka bang hi.</row>
		<row book="49" chapter="2" verse="8-9" tag="">[8] Note’ upna hangin Pasian’ hong hehpihna tawh hotkhiatna a ngah na hi uh hi. Note’ thalawhna hangin a ngah hi loin Pasian’ hong piakkhong ahi hi. [9] Note’ hanciamna tawh a ngah hi lo na hih manun na kisialh nading uh a thu om lo hi.</row>
		<row book="49" chapter="4" verse="29" tag="">[29] Na kiho uh ciangin kamguh zang kei unla, na pauna uh a za mite in phattuamna a ngahtheih nadingin na-in a kimang kam hoihte bek na pau un.</row>
		<row book="50" chapter="2" verse="3-4" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un. [4] Note’ phattuam nading bek ngaihsun kei unla, midangte’ phattuam nading ngaihsutsak zaw un.</row>
		<row book="53" chapter="1" verse="4-5" tag="">[4] Bawlsiatna le gimna na thuakna khempeuh uhah na upna uh khahsuah loin thuakzo paisuak na hih manun midangte kiangah Pasian’ pawlpi ka na kisialhpih uh hi. [5] Tu-a na thuaknate uh hangin Pasian’ Ukna sungah a om dingin a kilawm mi suak na hih manun Pasian’ thukhenna a man ahihna hong kilangsak hi.</row>
		<row book="54" chapter="6" verse="17-19" tag="">[17] Tuhuna a hau mite kisatheikha loin, a kip lo hauhnate muan le suanin neikha loin, eite in nuamtakin i zat theih dingin citna tawh a hong pia Pasian a muan a suan nadingun na hilh in. [18] A hoih nate semin, gamtat pha-in, citna lungsim nei-in midangte a hopnop nadingun na hilh in. [19] Tua hileh mai lamah amaute’ nuntak nading bulpi taktak ahi neihsate, amau a dingin a khol mite ahi ding uh hi.</row>
		<row book="55" chapter="3" verse="1-5" tag="">[1] Nitawp ni hun pen a lauhuai hun ahih ding lamtak phawk in. [2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin, [3] mi khual loin, hehpihna nei loin, mi gensia-in, ngongtatin, kihtakhuai-in, thuhoih deih loin, [4] ciampelin, thu khual loin, kiphasak gawpin, Pasian don loin pumpi nopsakna bek deihin, [5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in.</row>
		<row book="58" chapter="4" verse="12" tag="">[12] Pasian’ thu nungta-in a gamtang hi a, langnih a hiam namsau sangin hiamzaw lai hi. Kha le lungsim, guh le taang kituahna, guh le guhngek dongin khenkhia thei hi. Mihingte’ lungsim ngimna le a ngaihsutnate zong theithei hi.</row>
		<row book="59" chapter="3" verse="5" tag="">[5] Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi.</row>
		<row book="59" chapter="3" verse="14-15" tag="">[14] Ahi zongin na lungsim uhah enna, gitlohna, le huaihamna a om leh a zuaugen na hi uh a, pil ing, ci-in kisialh nading bangmah om lo hi. [15] Tua bang pilnate vantung panin a hong pai hi lo a, leitung pilna, kha thu tawh a kisai lo, a dawivai ahi hi.</row>
		<row book="59" chapter="4" verse="13-16" tag="">[13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. [14] Zing ciangin na nuntakna uh bangci ding cih nangawn na thei kei uh hi. Meiilum tawlkhat sung kaii-in a mangthang pak tawh a kibang lel na hi uh hi. [15] Note in, “Topa in hong thukimpih nakleh nungta-in tua bang tua bang i sem ding hi,” na cih ding uh hi bek hi. [16] Ahi zongin note kihisakin na kisial uh hi. Tua bangte hoih het lo hi.</row>
		<row book="61" chapter="2" verse="18-19" tag="">[18] Amaute kiphasakin haipau uh a, a khial gamtat mite sung panin a suakta khin liailiai zo mite, leitung pumpi deih bangin a gamtat nadingun a zol uh hi. [19] Amaute pen siatna a piangsak thei zongsatna lelin sila hinapi-un mite tungah suahtak nading thu a gen uh hi. Bang hang hiam cih leh mite pen, a hong zo peuhpeuhte’ sila ihi hi.</row>
		<row book="62" chapter="2" verse="16" tag="">[16] Bang hang hiam cih leh pumpi deihna, mit tawh mu-in i deihte, le mite’ kisaktheihpih nate ahi leitung nate khempeuh pen Pa Pasian tawh a kizom thu hi lo a, leitung tawh a kizom thu ahi hi.</row>
		<row book="65" chapter="1" verse="16" tag="">[16] Hih mite a tawntungin phunin khatlekhat mawhna kizong uh a, amau pumpi deihna bangun gamta-in kiphasak uh a, phattuamna a ngah theih nadingun midangte a phat uh hi.</row>
		<row book="66" chapter="18" verse="7-9" tag="">[7] Amah kisialin a kiphatsakna zah tawh a kizui-in dahna le lungkhamna thuaksak un. Amah in, ‘Kei kumpinu ka hi a, meigong numei lah ka hi kei a, dahna ka thuak ngei kei ding hi,’ ci ahih manin, [8] gimna in ni khatthu-in ban ding a, pulnatna, kahna, le kialpi in vatgawp ding hi. Ama tungah thu a khen Topa Pasian vanglian ahih manin mei tawh kihaltum ding hi,” a ci hi. [9] Amah tawh paktatin a kiphasak khawm leitung kumpite in tua khuapi a katna meikhu a muh uh ciangin dahin a kap ding uh hi.</row>
	</category>
	<category id="54">
		<row book="14" chapter="7" verse="14" tag="">[14] keima minin a kisam ka mite amau mahmah kiniamkhiatin, thu ngenin ka mai hong zong a, amau’ gitlohnate panin a kihei uhleh, keimah in vantung panin ka za ding a, amaute’ khialhna maisakin a leitang uh ka hoihsakkik ding hi.</row>
		<row book="20" chapter="28" verse="13" tag="">[13] A khialhna a im mite a dau pai lo ding a, a mawhna pulakin a kikheel mite in hehpihna ngah ding uh hi.</row>
		<row book="23" chapter="30" verse="15" tag="">[15] Bang hang hiam cih leh Israel-te’ Siangtho Pa, Topa PASIAN in, “Kihei kikna le khawlna bek tawh note in suahtakna na ngah ding uh hi. Daitakin omna le muanna pen nomau’ thahatna hi ding hi,” a ci hi. Ahih hangin note na tuaci kei uh a,</row>
		<row book="23" chapter="59" verse="1-2" tag="">[1] A honkhia zo lo dingin TOPA zawngkhal lo a, khua a za thei lo dingin a bil ngong lo hi. [2] Ahih hangin note’ mawhnate in note le na Pasian uh kikhenna hong piangsak a, amah in note’ aw hong zak theih loh nadingin na khialhnate un ama maitang liah hi.</row>
		<row book="24" chapter="31" verse="19" tag="">[19] Nangma kiang panin ka paikhiat khit phetin ka kisikkik a, nong thuhilh khit ciangin dahin ka kun hi. Ka neu laitak a ka minsiatna teng pua niloh ka hih manin maizumin ka lung-am hi,’ a ci hi.</row>
		<row book="26" chapter="18" verse="21-23" tag="">[21] “Migilo khat in a mawh bawlna khawlin ka thukham zui hen la, a hoih a manin gamta leh, tua mipa si lo ding a, pel loin nungta ding hi. [22] Ama mawhnasa khempeuh kimaisak ding a, amah a manin a gamtat manin nungta ding hi. [23] Migilo khat a si ka muh ciangin a lungdam dingin hong ngaihsun na hi uh hiam? Ka lung dam het lo hi. Amah hong kisikin a nuntak ding pen keima deih ahi zaw hi.</row>
		<row book="40" chapter="3" verse="8" tag="">[8] Na kisik kikna uh a kilangsak ding gamtatna gamta unla,</row>
		<row book="40" chapter="3" verse="11" tag="">[11] Na kisikkik khitna uh a kilat nadingin tui sungah note ka hong phum a, ahi zongin kei nungah a hong pai pa in Kha Siangtho le mei sungah note hong phum ding hi. Tua a hong pai ding pa pen kei sangin nakpitakin lianzaw a, ama khedap a tawisak ding nangawnin ka kilawmzo nai kei hi.</row>
		<row book="40" chapter="4" verse="17" tag="">[17] Tua hun a kipan Jesuh in thuhilh ding kipan a, “Vantung ki-ukna hong naita ahih manin kisikin na omzia uh kheel un,” ci-in thu a hilh hi.</row>
		<row book="40" chapter="21" verse="32" tag="">[32] Bang hang hiam cih leh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte le numei paktatte in a um uh hi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uh hi.</row>
		<row book="41" chapter="1" verse="15" tag="">[15] “A hunhoih hong tungta a, Pasian’ Uk ding hun hong kipanta hi. Na mawhna uh kisikkik unla, hih Lungdamna Thuthak um un,” ci-in a hilh hi.</row>
		<row book="42" chapter="3" verse="8" tag="">[8] Na kisikna uh a kilat nadingin gamta un. Note khatlekhat in, ‘Abraham’ suante ihi ngawn hi,’ mawkcih kei un. Ke’n kong cihin-ah, Pasian in hih suangte nangawn Abraham’ suanlekhakte-in bawl thei lel hi.</row>
		<row book="42" chapter="5" verse="31-32" tag="">[31] Tua ciangin Jesuh in, “Cidamte in siavuan kisam lo uh a, cina mite bek in kisam uh hi. [32] Mite in a zahtak mihoihte a kisik nadingun a sam dingin hong pai ka hi kei a, mite in a pampaih mite a kisik nadingun a sam dingin a hong pai ka hi hi,” ci-in a dawng hi.</row>
		<row book="42" chapter="13" verse="3" tag="">[3] Hilo hi. Ke’n kong cihin-ah, na mawhna panun na kisik kei uhleh amaute mah bangin note zong na si ding uh hi.</row>
		<row book="42" chapter="13" verse="5" tag="">[5] Hilo hi. Ke’n kong cihin-ah, na mawhna panun na kisikkik kei uh leh note zong amaute mah bangin na si ding uh hi,” a ci hi.</row>
		<row book="42" chapter="17" verse="3-4" tag="">[3] Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. [4] Nikhat sungin sagihvei ciang dong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nakleh na maisak khin ding uh hi,” a ci hi.</row>
		<row book="42" chapter="24" verse="46-48" tag="">[46] amaute kiangah, “Khrih in sihna thuakin, a ni thum ni-in sihna panin hingkik ding a, [47] Jerusalem khua a kipan minam khempeuh tungah a mawhna uh kisikin a kimaisak nading thu, ama min tawh kihilh ding hi, ci-in kigelh hi. [48] Note pen hih thu khempeuh a thei teci na hi uh hi.</row>
		<row book="44" chapter="2" verse="37-38" tag="">[37] Amaute in hih thu a zak uh ciangin a lungsim uh nakpitakin sukha a, Peter le sawltak dangte kiangah, “Sanggamte aw, bangci gamtat ding ka hi uh hiam?” ci-in a dong uh hi. [38] Tua ciangin Peter in amaute kiangah, “Na mawhna uh kisik unla, na mawhna uh hong kimaisak theih nadingin Jesuh Khrih min tawh tui kiphum ciat un. Tua hileh Pasian’ piakkhong Kha Siangtho na ngah ding uh hi.</row>
		<row book="44" chapter="3" verse="18-19" tag="">[18] Ama Khrih in a thuak nading thu, Pasian in tanglai pekin kamsangte khempeuh tungtawnin genkhol a, tu-in hih bangin a thugen kholhna a hong tungsak ahi hi. [19] Tua ahih ciangin na mawhnate uh hong sawpsiangsak theih nading, Topa kiang panin a hong pai lungsim nopna hun na ngah theih nading uh le note a dingin a sehsa Jesuh Khrih a hong sawltheih nadingin na mawhna uh kisik unla, Pasian kiang zuan un.</row>
		<row book="44" chapter="5" verse="31" tag="">[31] Israel mite kisik kikin Pasian in a mawhna uh a maisak theih nadingin Ukpi le Honpa-in tua Jesuh bawlin ama taklamah a tusak hi.</row>
		<row book="44" chapter="11" verse="18" tag="">[18] Amaute in hih thu a zak uh ciangin mawhsakna thu gen nawn lo uh a, “Gentail mite zong kisikin a nuntak theih nadingun Pasian in hunhoih pia hi,” ci-in Pasian a phat uh hi.</row>
		<row book="44" chapter="17" verse="30-31" tag="">[30] Pasian in mihingte’ theih loh hun lai-a a gamtatnate uh phamawh a sak loh hangin, tu-in mun khempeuha om mi khempeuhte a gamtat siatna panun a kihei nadingun thu a hong pia khinzo hi. [31] Amah in leitung mi khempeuh thu a mantakin ama teel mipa a hong khensak nading ni a sehkhol khinzo hi. Tua a ngaihsutna a man taktak hi, ci-in mi khempeuh tungah a hong lah nadingin a teel mipa, sihna panin a hingkiksak zo hi,” ci-in thu a hilh hi.</row>
		<row book="44" chapter="20" verse="21" tag="">[21] Jew mi le Gentail mite a mawhna panun Pasian’ lamah kihei-in i Topa Jesuh a up nadingun thu ka gen khinzo hi.</row>
		<row book="45" chapter="2" verse="4-5" tag="">[4] Pasian migi-in thu a diah hithiatna pen na kisikkik theih nading uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uh hiam? [5] Lungsim khauhin na kisik nop lohna hangun Pasian’ hehna le a manin a thukhenna a hong kilat Ni ding ciangin na gimthuak ding uh a nasia semsem dingin a bawl na hi uh hi.</row>
		<row book="47" chapter="7" verse="9" tag="">[9] Bang hang hiam cih leh tu-in ka lung a dam hi. Note ka hong dahsak khakna hangin a lungdam hi loin note na dahna hangun na ngaihsutna uh kheel thei na hih manun a nuam ka hi hi. Tua na dahna uh Pasian in a hoihlamin hong zang ahih manin note a dingin siatna a hong piangsak ka hi kei zaw uh hi.</row>
		<row book="47" chapter="12" verse="21" tag="">[21] Note kiangah ka hong tun ciangin a beisa hunah note tampi tak thangtatin, numei tawh mawhna, hukna, lannate hangin na khialhnate uh na kisik loh manun keimah dahin kapin, note’ muhna-ah ka Pasian in kei hong maizumsak khak ding ka lunghimawh mahmah hi.</row>
		<row book="61" chapter="3" verse="9" tag="">[9] Mi pawlkhatte’ ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deih loin na vekpi-un na kisik ding uh deih ahih manin hong pai nai lohna pen note hong khualna hizaw hi.</row>
		<row book="62" chapter="1" verse="9" tag="">[9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="66" chapter="2" verse="5" tag="">[5] Tua ahih manin na lampialna uh phawkin, na mawhna uh panin kihei unla, na gamtat ngeisa bangun gamta kik un. Na mawhna panun kihei-in na kisikkik kei uhleh note kiangah hong pai-in na meivakna uh ka hong lakkhiatsak ding hi.</row>
		<row book="66" chapter="2" verse="14-16" tag="">[14] Ahi zongin note ka hong mawhsak nading thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam’ thuhilhnate a um mi pawlkhat note lakah a om hi. [15] Tua mah bangin Nikolas pawlte’ thuhilhna a um mi pawlkhat zong note lak mahah a om hi. [16] Tua ahih manin na mawhna panun kisikkik un. Na kisik kei uhleh note kiangah kei hong pai baihin, ka kam panin a pusuak namsau tawh amaute ka do ding hi.</row>
		<row book="66" chapter="3" verse="3" tag="">[3] Tua ahih manin note a hong kihilh na zaksa uh thute phawkkik unla, tua thute zui-in na mawhna panun kisik kik un. Khua na phawk kei uhleh note kiangah guta bangin ka hong pai ding a, ka hong tunlam nangawn na thei kei ding uh hi.</row>
	</category>
	<category id="55">
		<row book="1" chapter="1" verse="27-28" tag="">[27] Tua ahih ciangin Pasian in ama lim bangin mihing piangsakin, Pasian’ lim bangin amah a piangsak hi. Amah in pasal le numei a piangsak hi. [28] Pasian in amaute thupha pia a, Pasian in amaute tungah, “Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un,” a ci hi.</row>
		<row book="1" chapter="2" verse="18" tag="">[18] Tua ciangin TOPA Pasian in, “Mipa amah guak a om ding hoih lo hi. Ama a’ ding a kituak a huh ding ka bawlsak ding hi,” ci hi.</row>
		<row book="1" chapter="2" verse="21-22" tag="">[21] Tua ahih ciangin TOPA Pasian in mipa ihmut suak mahmah sak a, ama ihmut kalin a nakguhte khat la-in tua mun pen satak tawh a dimsak hi. [22] TOPA Pasian in mipa’ tung panin a lakkhiat nakguh pen numei khatin bawl a, mipa kiangah tua nu a paipih hi.</row>
		<row book="1" chapter="2" verse="24" tag="">[24] Tua thu hangin pasal in a nu le a pa nusia-in a zi tawh kigawm a, amau tegel pum khat a bang uh hi.</row>
		<row book="1" chapter="3" verse="6" tag="">[6] Tua ahih ciangin singkung a hoihna, mi a pilsak dingin tua a gah a deihhuaina a muh ciangin, a singgah loin a ne hi. Amah in singgah kimkhat a pasal pia a, a pasal in zong a ne hi.</row>
		<row book="1" chapter="7" verse="8-9" tag="">[8] Ganhing siangthote, a siang lo ganhingte, vasate, leitung a a bokvak peuhmah, [9] a nupa kopin Pasian in Noah a thupiaksa bangin teembaw sungah Noah tawh pai uh hi.</row>
		<row book="1" chapter="9" verse="1" tag="">[1] Pasian in Noah le a tapate thupha pia a, amaute tungah, “Pung unla, tampi pha-in, leitung dim un.</row>
		<row book="1" chapter="20" verse="3" tag="">[3] Ahih hangin zanin mang sungah Abimelek kiangah Pasian pai a, ama kiangah, “En in, na laksa numei’ hangin nang a si ding na hi hi. Bang hang hiam cih leh amah, mi khat’ zi ahi hi,” a ci hi.</row>
		<row book="1" chapter="24" verse="3" tag="">[3] Nangmah in amau’ lakah ka tenna Kanaan mite’ tanute lak panin ka tapa’ zi ding la loin, keima gam le ka behte kiangah va pai-in ka tapa Isaac’ zi ding na lak nadingin vantung le leitung Pasian ahi TOPA tawh nang kong kiciamsak ding hi,” a ci hi.</row>
		<row book="1" chapter="28" verse="2" tag="">[2] Kithawi inla, na nu’ pa Bethuel’ inn, Paddanaram-ah pai in. Tua lai munah na nu’ sanggampa Laban’ tanute khat na zi dingin la in.</row>
		<row book="1" chapter="34" verse="12" tag="">[12] Kei kiang panin moman le letsong tampi hong ngen un. Kei’ tunga nong nget zahzah uh kong pia ding hi. Zi dingin a numei hong pia hoh un,” ci thuah lai hi.</row>
		<row book="1" chapter="38" verse="8" tag="">[8] Tua ciangin Judah in Onan kiangah, “Na sanggampa’ zi tawh lumkhawm inla, tua nu’ tungah pasal’ sanggamte’ tavuan sem inla, na sanggampa a dingin ta nei in,” a ci hi.</row>
		<row book="2" chapter="21" verse="10" tag="">[10] Amah in zi dang khat a lakthuah leh, a zi masa’ annek, a puansilh, ahih kei leh lupkhop nading thuneihna khiam lo ding hi.</row>
		<row book="2" chapter="22" verse="16-17" tag="">[16] “Mi khat in a kidong nai lo nungak khat zolin amah tawh a lupkhop leh, amah in tua nu’ man ding moman letsong pia ding a, ama zi suak ding hi. [17] A numei’ pa in ama tungah tua nu a piak nop kei leh zong, tua mipa in nungak moman letsong zah numei’ pa’ tungah sum pia veve ding hi.</row>
		<row book="2" chapter="34" verse="16" tag="">[16] note in amau’ tanute na tapate uh a dingin la-in, amau’ pasian-te tawh paktatna a bawl a tanute in amau’ pasian-te tawh na tapate uh paktatsak kha ding uh hi.</row>
		<row book="3" chapter="18" verse="6" tag="">[6] “Note kuamah in na kinaipih na behte uh mawhpih dingin na naih kei ding uh hi. Kei pen TOPA ka hi hi.</row>
		<row book="3" chapter="20" verse="14" tag="">[14] Pasal khat in zi nei-in, a zi’ nu tawh zong a lakthuah leh, tua pen a kilawm lo ahi hi. Note lakah tua bang kilawm lohna a om loh nadingin tua pa le a nutate, mei tawh kihallum ding hi.</row>
		<row book="3" chapter="20" verse="19-21" tag="">[19] “Note pen na nu’ sanggamnu ahih kei leh na pa’ sanggamnu tawh na mawh kei ding uh hi. Tua pen a nai behte tawh mawhna ahih manin amaute in amau’ mawhna pua ding uh hi. [20] Pasal khat, a pa’ sanggampa’ zi tawh a lupkhop leh, amah in a pa’ sanggampa a mindaisak ahi hi. Amaute in amau’ khialhna thuak ding uh a, ta nei loin si ding uh hi. [21] Pasal khat in a sanggampa’ zi a lak leh, tua pen nitna hi a, amah in a sanggampa a mindaisak ahi hi. Amaute in ta nei lo ding uh hi.</row>
		<row book="3" chapter="21" verse="7" tag="">[7] Amaute in numei paktat ahih kei leh a kininsaksa numei tenpih lo ding uh a, a pasal in a maksa numei zong tenpih lo ding uh hi. Bang hang hiam cih leh siampipa pen ama Pasian a dingin siangtho hi.</row>
		<row book="3" chapter="21" verse="13-15" tag="">[13] Amah in a zi dingin nungak la ding hi. [14] Meigong numei, a kimasa numei, a kininsaksa numei, numei paktat, hih bangte pawl tenpih lo ding a, amah in ama mite lak panin nungak khat zi-in la ding hi. [15] Tua pen ama mite lakah a tate a daisak loh nading ahi hi. Bang hang hiam cih leh amah a siangthosakpa pen keimah TOPA ka hi hi, ci in,” a ci hi.</row>
		<row book="5" chapter="7" verse="14" tag="">[14] Midangte khempeuh sangin note thupha hong kilim piakzaw ding hi. Note’ lak hitaleh na ganhingte uh lak hitaleh ah a nu ahi a, a pa ahi zongin a ciing om lo ding hi.</row>
		<row book="5" chapter="21" verse="15-17" tag="">[15] “Mi khat in zi nih nei a, khat itin a khat mudah a, a it leh a muhdah a zi tegel in ta nei tuakin, tapa a neih cil pen a muhdah nu tawh a neih ahihleh, [16] a tapate tungah gamhluah dingin ama neihsa a hawm ciangin, a muhdah nu’ tapa cil sangin deihzawkna hangin a it nu’ tapa pen a ta cil-in bawl thei lo ding hi. [17] Ama neihsa khempeuh tanh nih piakna tawh a muhdah nu’ tapa a tacil mahin sang ding hi. Bang hang hiam cih leh tua pa pen ama sung panin a piang masa pen ahih manin tacil hihna za pen ama a’ ahi hi.</row>
		<row book="5" chapter="22" verse="13-21" tag="">[13] “Mi khat in zi la-in, amah a luppih khit ciangin amah mudahin, [14] a zumhuai gamtatna tawh tua nu mawhsakin, ‘Keimah in hih numei ka la a, amah tawh ka lupkhop ciangin ama sungah nungakna lim ka mu kei hi,’ cihna tawh tua nu tungah minsia a tut leh, [15] tua numei’ nu le a pa in a tanu uh’ nungakna lim a kilatna puan lakhia-in upate kiang kongpi-ah paipih ding uh hi. [16] Numei’ pa in upate kiangah, ‘Hih mipa tungah a zi dingin ka tanu ka pia a, amah in deih nawn lo a, [17] “Na tanu’ sungah nungakna lim ka mu kei hi,” cihna tawh a zumhuai-in amah mawhsak hi. Ahi zongin hihte pen ka tanu’ nungakna a kilatna limte ahi hi,’ ci-in a puan lak ding hi. Amaute in khua upate mai-ah a puan phah ding uh hi. [18] Tua ciangin tua khua upate in tua mipa la-in sat ding uh hi. [19] Amaute in ngun shekel zakhat liausak ding uh a, a numei’ pa’ tungah tuate pia ding uh hi. Bang hang hiam cih leh amah in Israel nungak tungah minsia tun hi. Tua ciangin a numei pen ama zi mah hi ding a, a nuntak laiteng tua nu ma thei lo ding hi. [20] “Ahih hangin a mawhsakna thumanin, numei sungah nungakna lim a kimuh kei takpi leh, [21] amaute in a pa’ inn kongah a numei paipih ding uh a, ama khuapi pasalte in suang tawh amah denglum ding uh hi. Bang hang hiam cih leh amah in a pa’ inn sungah paktat gamtatna tawh Israel sungah haina tun hi. Tua bangin note’ lak panin siatna na siangsak ding uh hi.</row>
		<row book="5" chapter="22" verse="25-30" tag="">[25] “Ahih hangin mi khat in a kidongsa nungak khat gamlakah tuakin, mipa in tua nu buanin a luppih leh, tua numei tawh a lum mipa bek kithat ding hi. [26] A numei’ tungah bangmah na hih kei ding uh hi. Numei’ tungah sih nading mawhna om lo hi. Bang hang hiam cih leh hih thu pen mi khat in a vengpa do-in a thah tawh kibang hi. [27] Hih mipa in gamlakah numei hih ahih manin, a kidongsa numei in huhna ngen dingin a kiko hangin amah a hon ding kuamah om lo hi. [28] “Mi khat in a kidong nai lo nungak khat tuakin, tua numei buanin luppih a, amau tegel a kimuh leh, [29] numei tawh a lum pa in nungak’ pa tungah ngun shekel sawmnga pia ding a, tua numei ama zi hi ding hi. Bang hang hiam cih leh amah in a numei va su khin hi. A nuntak laiteng tua numei ma thei lo ding hi. [30] “Mi khat in a pa’ zidangte tenpih lo ding a, a pa-a’ ahi numei tawh mawh lo ding hi.</row>
		<row book="5" chapter="24" verse="5" tag="">[5] “Mi khat in zi a neih tungin galkapte tawh kuankhia lo ding a, nasep khat peuhpeuh zong kisawl lo ding hi. A laksa a zi tawh a lungdam khawm dingin inn-ah kum khat sung maang ding hi.</row>
		<row book="7" chapter="1" verse="12" tag="">[12] Tua ciangin Kaleb in, “Kiriathsefer simin a lazo pa tungah a zi dingin ka tanu Aksah ka pia ding hi,” a ci hi.</row>
		<row book="7" chapter="21" verse="21-23" tag="">[21] vil un. Laamna-ah Shiloh nungakte a laam dingin hong pai uhleh, leenggui lote panin note in delhin mi khempeuh in na zi ding ciat uh Shiloh nungakte man unla, Benjamin gamah ciahpih un. [22] Amau’ pate ahi a, a sanggampate uh ahi zongin a lungkim lohna uh kote’ kiangah a gen dingin hong pai uh ciangin kote in amaute kiangah, ‘Kote tungah hehpihna tawh amaute hong pia un; bang hang hiam cih leh mi khempeuh zi ding galsimna sungah ka ngahsakzo kei uh a, note zong a mawh na suahloh nadingun note in amaute tungah utna tawh na piaktawm uh ahi kei hi,’ ka ci ding uh hi,” a ci uh hi. [23] Benjamin mite zong tua bangmahin gamta uh a, amau mi a phazah tawh kituakin a laamte lak panin a zi dingun a la uh hi. Tua ciangin amaute pai-in a gamhluahna uhah ciahkik uh a, khuapite lamkikin a sungah a teng uh hi.</row>
		<row book="8" chapter="1" verse="15-18" tag="">[15] Tua ciangin amah in, “En in, na sanggamnu a mipihte le a pasian-te kiangah ciahkik khin hi. Na sanggamnu’ nungah nang zong ciah in,” a ci hi. [16] Ahih hangin Ruth in, “Nang kong nusiat nading ahi a, nang zuihna panin ka ciahkik nading ahi zongin hong cici nawn kei in; bang hang hiam cih leh na paina-ah ka pai ding a, na giahna-ah ka giak ding hi. Na mite keima mite hi ding a, na Pasian keima Pasian hi ding hi. [17] Na sihna-ah si-in ka kivui ding hi. Sihna cih lohbuang thudang hangin kong nusiat taak leh TOPA in kei hong dawm kei ta hen,” a ci hi. [18] Tua ciangin Naomi in amah a zuih ding a lungsim a khentatna a muh ciangin bangmah ci nawn lo hi.</row>
		<row book="8" chapter="4" verse="5" tag="">[5] Tua ciangin Boaz in, “Naomi’ tung panin a lo na lei ni a kipanin, a site’ gamh a site’ beh sungah a kiptheih nadingin a sipa’ zi Moab numei Ruth zong a lei na hi hi,” a ci hi.</row>
		<row book="8" chapter="4" verse="10" tag="">[10] A site’ min ama sanggamte le a pianna a khuasung panin a maiman loh nadingin ama gamhluahna-ah a site’ min a kizop theih nadingin a si khin Mahlon’ zi, Moab numei Ruth zong ka zi dingin ka lei khin hi; note pen tuni-in teci na hi uh hi,” a ci hi.</row>
		<row book="8" chapter="4" verse="13" tag="">[13] Tua ahih ciangin Boaz in Ruth la-in ama zi a suak hi. Amah in a zi luppih a, TOPA in tua nu gaisakin amah in tapa khat nei hi.</row>
		<row book="9" chapter="17" verse="25" tag="">[25] Israel mite khatlekhat kiho-in, “Hih hong paikhia mipa na mu ngei uh hiam? Israel-te a to dingin hong paito takpi hi. Amah a that mipa tungah kumpipa in sum tampi pia-in, ama tanu zong pia ding a, a pa’ innkuante, Israel sungah aana nasep le siah khempeuh kipengsak ding hi,” a ci uh hi.</row>
		<row book="9" chapter="18" verse="17" tag="">[17] Tua ciangin Saul in David kiangah, “Hih lai-ah ka tanu uzaw Merab om hi. Nang tungah zi dingin kong pia ding hi. Kei a dingin hang peuh inla, TOPA’ gal do in,” a ci hi. Bang hang hiam cih leh Saul in, “Keima khut sungah amah si loin Filistia-te’ khut sungah si hen,” ci-in ngaihsun hi.</row>
		<row book="9" chapter="25" verse="40-42" tag="">[40] David’ nasemte Karmel-a Abigail’ kiang a tun ciangin amaute in tua nu kiangah, “David in ama zi dingin a la dingin kote nang kiangah hong sawl hi,” a ci uh hi. [41] Tua ciangin amah dingin lei-ah maikun a, “En un, na nasemnu uh ka topa’ nasemte’ khe a silsak ding nasem ahi hi,” a ci hi. [42] Tua ciangin Abigail kinawhin dingin la tungah tuang a, ama nasem numei nga in amah a kem hi. David’ kamtaite’ nung zui-in pai a, tua ciangin ama zi a suak hi.</row>
		<row book="10" chapter="3" verse="14" tag="">[14] Tua ciangin David in Saul’ tapa Ishbosheth kiangah kamtaite sawlin, “Filistia-te’ vundawn za khatin ka leisa ka zi Mikhal hong pia in,” a ci hi.</row>
		<row book="11" chapter="11" verse="1-6" tag="">[1] Tu-in Kumpi Solomon in gamdang numei tampi ngai hi. Faro’ tanu, le Moab mi, Ammon mi, Edom mi, Sidon mi, le Hit numeite, [2] TOPA in Israel mite tungah, “Amaute tawh na kiteng kei ding uh hi. Bang hang hiam cih leh amaute in amau’ pasian’ lamah na lungsim uh hong heikhia taktak ding uh hi,” a cih minamte’ lak pan lawm ngai a, Solomon in hih mite ngai-in pom hi. [3] Amah in kumpite’ tanu vive zi zasagih, le zineu zathum nei hi. A zite in ama lungsim heikhia uh hi. [4] Bang hang hiam cih leh Solomon a teek ciangin a zite in pasian dangte’ lamah ama lungsim heikhia uh a, ama pa David’ lungsim bangin ama lungsim TOPA’ tungah thuman bup taktak zo lo hi. [5] Bang hang hiam cih leh Sidon mite’ nusian Ashtoreth, le Ammon mite a’ ahi a kihhuai Milkom, Solomon in bia hi. [6] Tua ahih ciangin TOPA’ muhna-ah Solomon a sia gamta a, a pa David bangin TOPA zuibup lo hi.</row>
		<row book="14" chapter="24" verse="2-3" tag="">[2] Siampi Jehoiada’ hunsung khempeuh TOPA’ mitah Joash a manin gamta hi. [3] Jehoiada in ama a dingin zi nih laksak a, amah in tapate le tanute a nei hi.</row>
		<row book="15" chapter="10" verse="10" tag="">[10] Tua ciangin siampi Ezra dingto-in amaute kiangah, “Note in gamdang numeite zi-in la-in Israel mite’ mawhna na behlap uh hi.</row>
		<row book="16" chapter="13" verse="27" tag="">[27] Tua ahih ciangin Solomon aw, nangma gamtatnate hong zui-in, gamdang numeite tenpihna tawh hih siatna lian khempeuh gamta-in i Pasian tungah hong zuautat ding ka hi uh hiam?” ka cisak hi.</row>
		<row book="17" chapter="2" verse="2-4" tag="">[2] Tua ahih ciangin kumpipa’ nasemte in ama kiangah, “Kumpipa a dingin a melhoih nungak khangnote zongsak in. [3] Kumpi khua ahi Susa khuapi-a numeite’ omna-ah a melhoih nungak khangno khempeuh hong paipih nadingun na ukna gam tuamtuam khempeuhah uliante sawl in. Tua numeite pen numeite a uk, kumpipa’ innsungmang Hegai’ kep dingin ki-ap hen. Tua ciangin tua numeite tungah paknamtui tuamtuam kiguan’ hen. [4] Tua sung panin kumpipa’ deih bel nungak pen Vashti’ tangin kumpinu suak hen,” a ci uh hi. Kumpipa in hih ngaihsutna hoihsa a, tua bangin a gamta hi.</row>
		<row book="17" chapter="2" verse="16-18" tag="">[16] Ama uk a kum sagihna, kha sawmna ahi Tebeth kha sungin kumpi innsung Kumpi Ahasueras’ kiangah Esther a kipaipih ciangin, [17] kumpipa in ama numei dangte khempeuh sangin itzaw a, a nungak dangte khempeuh sangin limbawl zaw hi. Tua hi a, kumpi lukhu amah khusakin Vashti’ tangin kumpinu a suaksak hi. [18] Tua ciangin kumpipa in Esther pahtawina-in ama uliante le a nasem khempeuh a dingin pawi lianpi khat a bawl hi. Amah in ama ukna gam khempeuhah tua ni nasep khawlin zum a khakna ding uh zong thu zasak kim a, kumpipa min tawh a kilawm a kituak letsongte zong a hawmkhia hi.</row>
		<row book="20" chapter="5" verse="15-19" tag="">[15] Na zi’ tungah citak inla, amah bek itin nei in. [16] Pasal dang tawh va vakzau-in kongzing lakah va mawhkha ding hi. [17] Na zi pen nangma a’ ding bek hi a, midangte tawh na neihkhawm ding hi lo hi. [18] Tua ahih ciangin na zi tawh lungkim inla, na tenpih numei tawh lungdam in. [19] A it-huai a ngaihbaangin ngaihsun tawntung inla, ama ngaihbaanna tawh lungdamin, ama hong itna tawh lungkim in.</row>
		<row book="20" chapter="6" verse="24-26" tag="">[24] mi’ zi tawh na mawh loh nadingin nang hong kemin, kam khum zangin a hong zol numei ginalote kiang panin nang hong hu ding hi. [25] Amau’ melhoihna iplahkha kei inla, amau’ hong zawlmitna khenglahkha kei in. [26] Bang hang hiam cih leh anlum khat tawh numei paktat khat kingahzo a, ahi zongin numei tawh mawhna in nuntakna bup siasak hi.</row>
		<row book="20" chapter="12" verse="4" tag="">[4] Zi hoih pen a pasal’ minthanna le lungdamna hi a, a pasal a maizumsak zi pen a pasal a dingin a dam thei lo guhnatna tawh kibang hi.</row>
		<row book="20" chapter="18" verse="22" tag="">[22] Zi a muzote na hoih a mu hi a, TOPA’ maipha a ngah ahi hi.</row>
		<row book="20" chapter="19" verse="14" tag="">[14] Inn le neihsate pen pate’ tung panin a kiluah hi a, zi pil ahihleh TOPA bek in hong pia thei hi.</row>
		<row book="20" chapter="21" verse="19" tag="">[19] A phun hat zi gilo tawh tenkhop sangin gam simthamah khat guak tangten’ hoihzaw hi.</row>
		<row book="20" chapter="22" verse="24" tag="">[24] A hehbaih mite tawh kipawl kei unla, a lungtom mite tawh kikhawl kei un.</row>
		<row book="20" chapter="24" verse="27" tag="">[27] Na nuntakna ding zong masa inla, na an nek ding a kicin ciang bekin na inn ding lamin zi le ta nei pan in.</row>
		<row book="20" chapter="25" verse="24" tag="">[24] Phun bek a thei zi tawh inn sungah tenkhop sangin innkhumzang kiu khatah tangten’ hoihzaw tham hi.</row>
		<row book="20" chapter="30" verse="20" tag="">[20] A citak lo zi hih bangin gamta hi: Midang tawh khialin tua ciangin kisilsiang a, “Khialhna bangmah gamta kei ing,” ci khem hi.</row>
		<row book="20" chapter="31" verse="10" tag="">[10] Zi hoih pen suangmanpha sangin manphazaw pek a, ahi zongin zi hoih ngah ding haksa mahmah hi.</row>
		<row book="20" chapter="31" verse="30-31" tag="">[30] Ngaihbaanna pen zuaupi hithei a, melhoihna zong maimang thei hi. Ahi zongin TOPA a zahtak numei a phattaak ahi hi. [31] A sepna khempeuh hangin amah phat un. Mi khempeuh in a zahtak dingin a kilawm ahi hi.</row>
		<row book="21" chapter="9" verse="9" tag="">[9] Pasian in hih leitungah nang a hong piak, tomkha sung na nuntak laiteng, na it na zi tawh a nuam theithei-in om in. Leitung lungkhamna sungah na lawhtak, tua bek mah hi kha ding hi.</row>
		<row book="22" chapter="8" verse="4-8" tag="">[4] Jerusalem nungakte aw, ko’ kingaihna nong suknawi loh nadingun kei tungah hong kiciam un. [5] Gamlak panin a lawmpa tawh khut kilensa-in a hong paikhia kua ahi hiam? Nangmah na pianna mun, na nu in hong neihna mun, epel kung nuai panin nang kong phong hi. [6] Kei simloh kuamah ngai kei inla, kei simloh kuamah kawi kei in. Itna zong sihna zahin thahat a, ngaihna zong sihna zahin khauh hi. Itna, mei bangin kuangkhia a, meikuang lianpen a suak hi. [7] Tui tampi nangawn tawh kisumit zo lo a, tui sungah i phumcip hangin mitzo tuan lo hi. Mi khat in a neihsa sum khempeuh tawh itna a lei dingin hong kithawi leh kinuihsan lel ding hi. [8] Sanggam numeino khat ka nei uh a, a nawite neu mahmah hi. Tangval khat in hong hel zenzen leh ka sanggamnu uh bangci huh ding ka hi uh hiam?</row>
		<row book="23" chapter="4" verse="1" tag="">[1] Tua ni ciangin nupi sagih in papi khat neikhawm ding uh a, “Kote in komau’ an ciat ne-in, komau’ puan ciat mah ka silh ding uh hi. Kote pen, nangma zi cih min bek hong puasak in; ka minsiatna teng uh hong hum in,” ci ding uh hi.</row>
		<row book="23" chapter="54" verse="5" tag="">[5] Bang hang hiam cih leh nangmah hong Bawlpa pen nang a dingin na pasal bang hi ding a, ama min pen Vanglian TOPA ahi hi. Israel-te’ Siangtho Pa pen nang hong honkhia pa hi a, amah pen leitung buppi’ Pasian a kici hi.</row>
		<row book="23" chapter="62" verse="5" tag="">[5] Bang hang hiam cih leh tangval in nungak khat a tenpih mah bangin nang hong lam pa in nang hong tenpih ding a, zipi pa mothak nu tungah a lungdam mah bangin nang tungah na Pasian lungdam ding hi.</row>
		<row book="24" chapter="16" verse="9" tag="">[9] Bang hang hiam cih leh Vanglian TOPA, Israel mite’ Pasian in hih bangin kong ci hi: En un, hih mun panin note’ muh teekteekin, note’ theih hunsung mahin gualnopna, lungdamna awte le zinei thakte, pasalnei thakte’ awte ka gingsak nawn kei ding hi.</row>
		<row book="24" chapter="29" verse="6" tag="">[6] Zi pi unla tanu tapa nei un. Na tapate a’ ding mo la unla, na tanute uh mo kha un; tua hileh amau in zong tanu tapa hong nei ding uh hi. Kiam kei unla, pungzaw un.</row>
		<row book="26" chapter="16" verse="8" tag="">[8] “Nang kong muhkhak kik ciangin pasal nei thei ding hun na hita hi. Na pum guakin a om kimlai, ka puan tawh kong khuh a, na zumhuaina-teng hong seelsakin, tenpih dingin kam kong ciam hi. Kong kamciamna tangtung sakin nang pen keima-a’ nong suak hi, Topa PASIAN in ci hi.</row>
		<row book="28" chapter="1" verse="2" tag="">[2] TOPA in Hosea tungtawnin Israel-te tungah thu a na gen cil lai-in, amah in Hosea kiangah, “Hih gammite kei tungah citak loin pasian dangte bia uh ahih manin, nang zong hong tulpih lo ding numei paktat khat tenpih inla, tua nu tawh ta nei in,” a ci hi.</row>
		<row book="28" chapter="2" verse="19-20" tag="">[19] Israel aw, nang, zi-in kong neikik ding a, nang tungah thuman thutangin kong gamta kik ding hi. Nang hong itin kong hehpih tawntung ding a, keima-a’ na hi tawntung ding hi. [20] Kei-a’ ahi tawntung dingin nang kong la ding hi. Tua ciangin TOPA ka hih lamtak nong thei ding hi.</row>
		<row book="28" chapter="3" verse="2" tag="">[2] Tua ahih ciangin ngun shekel sawm le nga le mangbuhham seu sawm le nga tawh zi lei-in</row>
		<row book="39" chapter="2" verse="11-16" tag="">[11] Judah mite citak loin, Pasian tungah a thuciamna uh palsat uh a, Israel mite’ lak le Jerusalem khua sungah siatna tampi gamta uh hi. TOPA in a it mahmah biakinn ninsak uh hi. TOPA ahi lo, pasian dang a bia numeite, zi-in la-in a tenpih uh hi. [12] Hih bangin a gamta mi peuhmah, a kua a kua hitaleh, TOPA in sugawp hen la, Vanglian TOPA tungah biakna a paipih ei minamte tawh hong kigawmsak nawn kei hen. [13] Note’ gamtatna adang khat omlai hi. Tua pen, note’ paipih biaknate hong sang nawn lo ahih manin TOPA’ biakna tau, khitui tawh na kawtsak uh a, kapin thumin na om uh hi. [14] Bang hangin hong sang lo hiam, na ci uh hi. Na khangnolai uha na tenpih na zite uh tungah na cihtak lohna uh amah in hong thei a, na zite uh tungah na cihtak tawntungna ding uh Pasian tungah thu ciamin, na zite uh zong na lawmnu mah uh hinapi-in amaute tawh na thuciamna uh na pelhna hang uh ahi hi. [15] Pasian in na zite uh tawh pumkhat, lungsim khat ahi dingin hong bawl hi lo ahi hiam? Hih bangin a hong bawlna pen bang a deihna ahi hiam? Pasian’ mi taktak ahi ding tate i neih theih nading ahi hi. Tua ahih manin na khangno lai-un na tenpih na zi uh tawh na thuciamna uh na palsatkhak loh nadingun kidawm un. [16] Vanglian TOPA in hih bangin ci hi: “Zi makna ka deih kei a, mi khatpeuh in a khangno lai-a a tenpih a zi tungah tua bang gitlohna a gamtatna ka mudah hi. Tua ahih ciangin hoihtakin kidawm unla, a citak dingin na zite uh tungah na thuciamna uh palsat kei un,” ci hi, a ci hi.</row>
		<row book="40" chapter="5" verse="32" tag="">[32] Ahi zongin ke’n note kiangah kong genin-ah: Mi khat peuhmah in pasal dang tawh a mawhna hang lobuang, a zi a mak peuhmah a, a zi in pasal a neihkik leh mi tawh a mawh dingin a bawl a suak hi. Tua a kima numei a tenpihte, numei tawh a mawh mah ahi hi.</row>
		<row book="40" chapter="19" verse="4-6" tag="">[4] Jesuh in, “Lai Siangtho sungah, ‘A kipat cil-in a Piangsak pa in numei le pasal a bawl hi,’ ci hi. [5] Tua ciangin, ‘Hih thu hangin pasal in a nu le a pa nusia-in a zi tawh kigawm ding a, amau tegel pumkhat a bang ding uh hi,’ ci-in na kigelh hi. [6] Tua ahih manin amaute nih hi nawn loin khat ahi ta uh hi. Tua ahih manin Pasian in a gawmsa mite, kuamah in khen kei ta hen,” ci-in a dawng hi.</row>
		<row book="40" chapter="19" verse="9" tag="">[9] Note kiangah kong genin-ah: Mi khatpeuh in midang tawh a zi a mawhna lobuang, a zi a mak a, numei dang tawh a ten leh numei tunga mawh ahi hi,” ci-in a dawng hi.</row>
		<row book="40" chapter="22" verse="12" tag="">[12] Ama kiangah, ‘Lawm aw, mo pawi siimna puan silhlopi-in hih lai-ah hong bangci luttheih na hi hiam?’ a cih ciangin tua mipa in a cih nading a thei kei hi.</row>
		<row book="40" chapter="22" verse="24" tag="">[24] “Sia aw, Moses in, ‘Mi khat ta nei loin a sih leh tua a si mipa’ khang a kizop theih nadingin a naupa in a u’ zi luah ta hen,’ ci hi.</row>
		<row book="40" chapter="22" verse="27-30" tag="">[27] Tua unau pasal sagihte a sih khit ciangin a numei zong a si hi. [28] Tua ahih manin tua unau pasal sagihte in tua nu tenpihkim uh ahih manin, thawhkik hun ciangin a koi pen’ zi hi ding ahi hiam?” ci-in a dong uh hi. [29] Ahi zongin Jesuh in, “Note in Lai Siangtho thu ahi a, Pasian’ vangliatna ahi zongin thei lo na hih manun na ngaihsunkhial uh hi. [30] Bang hang hiam cih leh misite a thawhkik uh ciangin vantungah a om vantung mite tawh kibang ding uh a, zinei pasalnei cih om lo ding hi.</row>
		<row book="41" chapter="6" verse="17-18" tag="">[17] Bang hang hiam cih leh Herod in a nau Filip’ zi Herodias a tenpihna hangin Johan in Herod kiangah, “Na naupa’ zi na tenpih ding ngeina hi lo hi,” ci-in gen zelzel ahih manin Herodias a heh suak a, galkapte in Johan manin thong sungah a khiat nadingin Herod a vaihawmsak hi. [18] Bang hang hiam cih leh Herod in a nau Filip’ zi Herodias a tenpihna hangin Johan in Herod kiangah, “Na naupa’ zi na tenpih ding ngeina hi lo hi,” ci-in gen zelzel ahih manin Herodias a heh suak a, galkapte in Johan manin thong sungah a khiat nadingin Herod a vaihawmsak hi.</row>
		<row book="41" chapter="10" verse="6-12" tag="">[6] Ahi zongin piancil lai-in, ‘Pasian in numei le pasal a bawl hi. [7] Tua ahih manin pasal in a nu le a pa nusia-in a zi tawh kigawm ding a, [8] amau nihte pen pumkhat bang ahi ding uh hi,’ na kici hi. Tua ahih manin amaute nih hi nawn loin khat hita uh hi. [9] Tua ahih manin Pasian’ gawmsa mite, kuamah in khen kei ta hen,” a ci hi. [10] Innsungah a tumkhit uh ciangin nungzuite in hih thu tawh kisai Jesuh kiangah a dongkik uh hi. [11] Amah in, “A zi ma-a numei dang tawh a teng mi peuhmah a zi a palhngulh ahi hi. [12] A pasal ma-a pasal dang tawh a teng mi peuhmah in zong a pasal a palhngulh ahi hi,” a ci hi.</row>
		<row book="41" chapter="12" verse="21-25" tag="">[21] A nau in a upa’ zi luah hi; amah zong ta nei loin si leuleu hi. A thumna pa, [22] le adangte khempeuh, a sagihna dong in tua nu tenpih uh a, ta nei lo vive mahin a si uh hi. A tawpna ciangin tua numei zong a si hi. [23] Tua ahihleh, hih unau pasal sagihte in hihnu tenpih kim ciat uh ahih manin, mi khempeuh a thawhkik ni ciangin a kua pen’ zi hi ding ahi hiam?” ci-in a dong uh hi. [24] Jesuh in, “Na khial mahmah uh hi. Lai Siangtho ahi a, Pasian’ vangliatna ahi zongin na theih lohna hang uh ahi hi. [25] Sihna panin mite a thawhkik ciangin vantungah a om vantung mite mah bangin zinei pasalnei cih om lo ding uh hi.</row>
		<row book="42" chapter="2" verse="4-5" tag="">[4] Josef zong David’ suante khat ahih manin Galilee gam sung Nazareth khua panin David’ suahna khua ahi Judea gam Bethlehem khua-ah a pai hi. [5] Tua bangin min sazian kikhumsak dingin a pai ciangin tenpih dingin zuthawl a piaksa a lawmnu Mary tawh a paikhawm uh hi. A lawmnu naupaii hi a,</row>
		<row book="42" chapter="16" verse="18" tag="">[18] “Pasal khat in a zi ma-in numei dang a tenpih leh tua numei tawh a mawh hi a, a kima numei a tenpih pasal zong numei tawh a mawh mah ahi hi.</row>
		<row book="42" chapter="20" verse="28" tag="">[28] “Sia aw, Moses in eite a dingin ngeina khat hong koihsak a, ‘Mi khat in ta nei loin a zi a sihsan leh, tua a sipa’ khang a kizop theihna dingin a naupa in tua meigongnu tenpih ta hen,’ ci hi.</row>
		<row book="45" chapter="7" verse="2-3" tag="">[2] Gentehna-in, pasal nei numei khat pen a pasal a nuntak sungteng bek, tua thukham in a pasal tawh lencip hi. Ahi zongin a pasal a sih ciangin tua a pasal tawh a lencip thukham panin a suakta hi. [3] Tua ahih manin a pasal a nuntak hun sungin pasal dang tawh a lupkhop leh mi tawh a mawh kici hi. Ahi zongin a pasal a si hileh thukham tawh kisai-in a suakta hi a, pasal dang a tenpih hangin mi tawh a mawh hi lo hi.</row>
		<row book="45" chapter="12" verse="9" tag="">[9] Na ki-itnate uh lungsim takpi tawh hi sak unla, a siate mudahin a hoihte lenkip un.</row>
		<row book="46" chapter="6" verse="16" tag="">[16] Numei paktat tawh a pumpi a kizomsak pa pen tua numei tawh pumkhat sakhat a suak ahih lamtak thei lo na hi uh hiam? Bang hang hiam cih leh Lai Siangtho in, “Tua mi nihte pumkhat a suak ding uh hi,” na ci hi.</row>
		<row book="46" chapter="7" verse="1-5" tag="">[1] Tu-in nong laigelhna uh thu tawh kisai-in: Pasal in zi nei kei leh hoihzaw lo ding ahi hiam, na ci uh hi. [2] Ahi zongin numei tawh paktatna tamlua ahih manin pasal in ama zi tuam nei hen la, numei in ama pasal tuam nei leh hoih hi. [3] Pasal in a zi a luppih dingin a kilawm zahin luppih ding a, a zi in zong a pasal a luppih dingin a kilawm zahin a luppih ding ahi hi. [4] Zi in ama pumpi a ut bangin zangthei nawn loin a pasal’ zat ding hi a, tua mah bangin a pasal in zong ama pumpi a ut bangin zangthei nawn loin a zi’ zat ding ahi hi. [5] Thungetna-in hun na zattheih nadingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note’ pumpi’ deihna hangin Satan’ ze-etna sungah na pukkhak loh nadingun a ngeina bangin lupkhop ding kipan kik un.</row>
		<row book="46" chapter="7" verse="8" tag="">[8] Pasal nei nai lote le meigongte pen keimah bangin tanggawl om paisuak le-uh hoih ka sa hi.</row>
		<row book="46" chapter="7" verse="10-16" tag="">[10] A neisate tungah, kei’ ngaihsutna hi lo, Topa’ ngaihsutna ka gennop thu in: Zi in a pasal ciahsan kei tahen. [11] A ciahsan leh zong pasal nei loin om paisuak hen. A om paisuakzawh kei leh a pasal ngei mah zuankik hen. Pasal in a zi ma kei tahen. [12] Adangte tungah, Topa’ cih hi lo, keima ngaihsutna ka gennop thu in: Mi khatpeuh in thu um lo mi khat zi-in a neih leh, pasal mahin neih ding a zi a lungkim ahih nakleh ma kei tahen. [13] Numei khat in thu um lo mi khat pasalin a neih leh, zi mahin neih ding a pasal a lungkim ahih nakleh ma tuan kei tahen. [14] Bang hang hiam cih leh thu um lo pasal pen a zi’ hangin thu um mi suakthei ding a, thu um lo zi pen a pasal’ hangin thu um mi suakthei ding hi. Tua bang hileh a tate uh thu um mi suakthei ding uh hi. Ahi zongin tua bang hi kei le-uh a tate uh thu um mi suakthei lo ding uh hi. [15] Ahi zongin thu um lo zi in ahi a, thu um lo pasal in ahi zongin kikhen ding a ut leh kikhen ta uh hen. Tua bang thute-ah thu um zi ahi a, thu um pasal ahi zongin a awk nading thu om lo hi. Pasian in nuamtakin a nungta dingin a hong sap ahi hi. [16] Thu um zi in, “Ka pasal honkhiazo kei ning,” bangci-in cithei ding a, thu um pasal in, “Ka zi honkhiazo kei ning,” bangci-in cithei zenzen ding ahi hiam?</row>
		<row book="46" chapter="7" verse="25-40" tag="">[25] Tu-in a nungak lai a tangval laite thu tawh kisai-in: Topa kiang panin thu ngahna ka neih loh hangin Topa’ hehpihna tawh a muantaak ahi keima ngaihsutna ka hong gen ding hi. [26] Tu laitakin a om bangun om paisuak leh hoihzaw ding hi, cihna thu tawh kisai-in, tu laitak a lungkhamhuai thu ka ngaihsut ciangin tu laitakin a om bangun om paisuak leh hoihzaw mah dingin ka ngaihsun hi. [27] Ahi zongin zineite in kikhen ding ngaihsutin nei kei tahen. Nungak lai tangval laite in lawm zong kei tahen. [28] Ahi zongin pasal in zi a neih hangin a khial hi lo a, numei in zong pasal a neih hangin a khial hi lo hi. Ahi zongin zi nei, pasal neite in leitung lungkhamna tampi thuak uh ahih manin tuate tawh kipelhzaw le-uh hoih ka sa hi. [29] Sanggamte aw, tua bang ka cih ciangin a kiseh hun hong nai mahmah ta hi, ka cihnopna ahi hi. Tua ahih manin zi neite pen zi nei lo mah bangin kingaihsun uh hen la, [30] a dahte pen a dah lo mah bangin kingaihsun uh hen la, a lungdamte pen a lungdam lo mah bangin kingaihsun uh hen la, na a leite pen bangmah a nei lo mah bangin kingaihsun uh hen la, [31] leitung na nuamtakin a zangte pen a zang lo mah bangin kingaihsun ta uh hen. Bang hang hiam cih leh hih leitung pen sauveipi kip nawn lo ding hi. [32] Note, lunghihmawhna tawh na kipelh ding uh ka hong deihsak hi. Zi a nei lote in Topa a lungdamsak theih nadingun Topa’ thu bek kinin nei uh hi. [33] Ahi zongin zi neite in a zi a lungdamsak theih nadingun hih leitung vai kinin nei uh a, [34] a ngaihsutna uh khen nih pha hi. Pasal a nei lo numeite in a lungsim le a pumpi uh Topa a dingin zangnuam uh ahih manin Topa’ nasep bek kinin nei uh hi. Ahi zongin pasal a nei numeite in a pasal uh a lungdamsak theih nadingun hih leitung vai kinin nei uh hi. [35] Hih bangin ka hong gen ciangin note’ haksat nading deihna hi loin note’ hoih nading ka deihna ahi hi. Note a kilawm a kituakin gamta-in, lungsim le thatang siit nei loin Topa’ na na septheih nading uh ka hong deihsakna ahi hi. [36] Tenpih dingin lawm dongkhin napi-in kiten nawn loh ding a ngaihsunte’ thu panin: Tenpih kei leng a numei tungah a thuman lo hi ding cihna ahi a, zi a deihna lungsim a lianlua ahi a, tenpih ding mah hoih hi, ci-in ngaihsutna ahi zongin a neih leh a lungkimna bangun gamta-in tenpih uh hen. Tua thu-ah bangmah khialhna om lo hi. [37] Ahi zongin kuama sawl hi loin zi nei lo dingin a lungsimah khauhtakin khentatin, a lungsim ki-ukzo taktakin a ngaihsutsa ahih nakleh a neih loh hangin phamawh lo hi. [38] Tua ahih manin a neite zong hoih a, a nei loin a kikem zote hoihzaw lai hi. [39] Pasal a nei numei pen a pasal a nuntak laiteng suakta lo hi. A pasal a sih leh a deih peuhpeuh tawh kitengthei ding a, ahi zongin thu um mi bek tenpih ding hi. [40] Ahi zongin keima ngaihsutna-ah pasal a neihse sangin tuaci om leh lungdamzaw dingin ka um a, Pasian’ Kha Siangtho’ ngaihsutna mah zong hi-in ka um hi.</row>
		<row book="46" chapter="9" verse="5" tag="">[5] Sawltak dangte, Topa’ naute, le Peter mah bangin ka khualzinna-ah thu um mi ka zi a tonpih thei ding ka hi hi.</row>
		<row book="46" chapter="11" verse="3" tag="">[3] Ahi zongin na theih ding uh ka deih thu in: Mi khempeuh’ lutang pen Khrih hi a, numei’ lutang pen pasal hi a, Khrih’ lutang pen Pasian ahihna thu ahi hi.</row>
		<row book="46" chapter="11" verse="9-12" tag="">[9] Numei hangin pasal a kipiangsak hi lo a, pasal hangin numei a kipiangsak hizaw hi. [10] Tua ahih ciangin a pasalte uh ukna nuai-ah a om ahihna a lah nadingun vantung mite’ muhna-ah numeite in a lu uh a khuh ding uh kilawm hi. [11] Ahi zongin Topa thu sunga i nuntakna-ah numeite pen pasal tawh loin a tangdinzo hi lo a, pasalte zong numei tawh kop loin a tangdinzo hi tuan lo hi. [12] Bang hang hiam cih leh numei pen pasal tung panin a kipiangsak hi a, pasal pen numei sung panin a suak ahi hi. Tua hi a, na khempeuh, Pasian kiang panin a hong pai ahi hi.</row>
		<row book="47" chapter="11" verse="2" tag="">[2] Pasian in hong aam mahmah bangin note ka hong aam mahmah hi. Nungak le tangval nupa dingin a kigawm mah bangin khat bek ahi Khrih tawh a kigawm dingin nungak siangtho bang na hi uh hi.</row>
		<row book="49" chapter="5" verse="22-25" tag="">[22] Zite aw, Topa’ thu na man’ uh mah bangin na pasalte uh thu na mang un. [23] Bang hang hiam cih leh Khrih pen ama pumpi ahi pawlpi a honkhia pa hi-in, pawlpi tungah ukna thu a neih mah bangin pasal in a zi tungah ukna thu a nei ahi hi. [24] Pawlpi pen Khrih’ khutnuai ahih mah bangin zite zong thu khempeuhah a pasalte uh khutnuai hi ding uh hi. [25] Pasalte aw, Khrih in pawlpi itin a pumpi a piak mah bangin na zite uh na it un.</row>
		<row book="49" chapter="5" verse="28" tag="">[28] Tua mah bangin pasalte in zong amau pumpi zah mah bangin a zite uh a it ding uh ahi hi. A zi a it mi pen amah a ki-it mi ahi hi.</row>
		<row book="49" chapter="5" verse="31-32" tag="">[31] Tua ahih manin Lai Siangtho in, “Hih thu hangin pasal in a nu le a pa nusia-in a zi tawh kigawm ding a, amau tegel khat a suak ding uh hi,” na ci hi. [32] Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Lai Siangtho in hih bangin a gen ciangin a thukzaw khat, Khrih le pawlpi a ki-itna a gennopna ahi hi, ci-in ka ngaihsun hi.</row>
		<row book="51" chapter="3" verse="18-19" tag="">[18] Zite aw, Khristiante gamtat dingin a kilawm ahih mah bangin na pasalte uh thu na mang un. [19] Pasalte aw, na zite uh it unla, amaute tungah ngongtat kei un.</row>
		<row book="54" chapter="2" verse="15" tag="">[15] Ahi zongin numei in a kilawm a kituakin upna, itna le sianthona thu-ah kiptakin a om nakleh nausuah gimna sihpih lo ding hi.</row>
		<row book="54" chapter="3" verse="2" tag="">[2] Tua ahih manin siate pen paubaanna a nei lo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin le leengla do a siam mi, thuhilh a siam mi,</row>
		<row book="54" chapter="3" verse="12" tag="">[12] Upate pen zi khat bek a nei mi, a tate le a innkuansung hoihtakin a ukzote hi ding hi.</row>
		<row book="54" chapter="4" verse="3" tag="">[3] Tua bang mite in zi neih le pasal neih ding le an pawlkhat nek ding hoih lo hi, ci uh hi. Ahi zongin thu umin, thuman thutak a thei mite in lungdamna ko-in a nek dingin Pasian in tua ante a bawl ahi hi.</row>
		<row book="54" chapter="5" verse="8" tag="">[8] Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu um lo mite sangin siazaw lai hi.</row>
		<row book="54" chapter="5" verse="14" tag="">[14] Tua ahih manin, i langte’ hong gensiat nading a om loh nadingin, a khangno lai meigong numeite in pasal nei-in, ta nei-in, amau innkuansung ukin a om ding uh ka deihzaw hi.</row>
		<row book="56" chapter="2" verse="4-5" tag="">[4] amaute sangin a nauzaw nupite in a pasalte uh le a tate uh a it nadingun a hilh ding, [5] thu ngaihsun thei, a gamtat siangtho, inn nasep a kizen, a migi, le a pasalte uh thu a mang thei mi ahih nadingun na gen in.</row>
		<row book="58" chapter="11" verse="11-12" tag="">[11] Sarah a ta neihtheih ding hun beikhin napi-in ama tungah thuciam pa zuau lo ding, ci-in Abraham in upna a neihna hang mahin Sarah gai-in ta a nei ahi hi. [12] A cimang khinin a kingaihsun hih mi khat’ suanlekhakte pen vana aksi zah leh tuipi gei-a sehnel zahin a tam hi.</row>
		<row book="58" chapter="13" verse="4" tag="">[4] Mi khempeuh in nupa thu thupi ngaihsut uh hen la, zite pen pasalte tungah citakin, pasalte zong a zite uh tungah citak uh hen. Pasian in a thangtat mite le nulepa mawhna a gamta mite tungah thu khen ding hi.</row>
		<row book="60" chapter="3" verse="1-7" tag="">[1] Tua mah bangin zite aw, na pasalte uh Pasian thu um lo ahihkhak leh na gamtatna hangun Pasian thu a uptheih nadingun na pasalte uh thu na mang un. Kampau kul sese loin, [2] na gamtat hoihna uh a muh uh ciangin Pasian thu hong um ding uh hi. [3] Na hoih nadingun puatham kizepna ahi sambawlna, kham le suangmanpha tawh kizepna, puan hoihnono silhnate na bulphuh kei unla, [4] Pasian’ muhna-ah a manpha mahmah ahi lungsim puakzia, a tul thei lo sunglam hoihna na bulphuh zaw un. [5] A beisa hunah Pasian muangin thu um numeite in a pasalte uh thu mangin, tu-a bang danin a hoih nadingun a kibawl uh hi. [6] Sarah zong tu-a bangmahin gamta a, a pasal Abraham’ thu mangin, “Topa aw,” a ci hi. Note zong a hoihin gamta-in, bangmah launa nei loin na om nak-uhleh tu-in Sarah’ tanute na hita uh hi. [7] Tua mah bangin pasalte aw, note sangin na zite uh a thahat lo zawdeuh ahihna thu na phawk un. Note mah bangin Pasian’ piak nuntakna a ngahte ahih uh manin na zite uh zahtak bawl un. Tua hileh na thungetna uh bangmah in hong nawngkaisak lo ding hi.</row>
		<row book="66" chapter="19" verse="7-9" tag="">[7] Tuuno’ zineih ding hun hong tungta a, a Lawmnu a kithawisa-in omkhin ahih manin lungdam kipakin amah phat ni. [8] Puan hoih mahmah, siangin a pak mahmahte, ama silh dingin kipia hi,” a ci uh hi. Tua puan hoih pen Pasian’ mi siangthote’ gamtatna mante ahi hi. [9] Tua ciangin vantungmi in keima kiangah, “Hih thu gelh in: Tuuno’ zineihna pawi-ah a kisam mite a hampha mahmah ahi hi,” hong cihkhit ciangin, “Hihte pen Pasian’ gen taktak kammal ahi hi,” hong cithuah lai hi.</row>
		<row book="66" chapter="21" verse="9-14" tag="">[9] Tua ciangin gimna nunung sagihte a dimin a om hai sagih a tawi vantungmi sagihte sung panin khat kei kiangah hong pai-in thu hong gen a, “Hong pai in; Tuuno zi, a Mothak ka hong lak ding hi,” hong ci hi. [10] Tua laitakin Kha Siangtho tawh ka kidim a, tua vantungmi in mual sang mahmah khat dawnah hong paipih hi. Vantung Pasian kiang panin a hong paisuk Khuapi Siangtho ahi Jerusalem khua a hong lak hi. [11] Tua khuapi pen Pasian’ vang tawh tee ziazua a, Jasper suangmanpha bangin taang a, Kristal suangmanpha bangin siang kilkel hi. [12] A kulh sahin sang mahmah a, kulhkongpi sawm le nih nei-in, a kongpite-ah vantungmi sawm le nih om a, a kulhkongpite tungah Israel minam sawm le nihte’ min kigelh hi. [13] Nisuahna lamah kongpi thum, leilu lamah thum, leitaw lamah thum, nitumna lamah thum mah om hi. [14] Tua khuapikulh pen kulh tawphah suang sawm le nih tungah a kiciang hi a, tua suangtawphahte tungah Tuuno sawltak sawm le nihte’ min kigelh hi.</row>
	</category>
	<category id="56">
		<row book="7" chapter="21" verse="21" tag="">[21] vil un. Laamna-ah Shiloh nungakte a laam dingin hong pai uhleh, leenggui lote panin note in delhin mi khempeuh in na zi ding ciat uh Shiloh nungakte man unla, Benjamin gamah ciahpih un.</row>
		<row book="19" chapter="45" verse="15" tag="">[15] Kumpipa’ inn-ah a tun ciangun lungdamna le nuamna tawh amaute kitumpih hi.</row>
		<row book="19" chapter="50" verse="5" tag="">[5] “Biakpiakna tawh, kei tungah thuciamna a bawlte, ka mi citakte ka kiangah hong khawm un,” a ci hi.</row>
		<row book="22" chapter="2" verse="13" tag="">[13] Theite zong min ta a, leenggah pak gim namtui zong kiza ta hi. Hong pai in, ngaihno aw, hong zui in, itluat aw.</row>
		<row book="23" chapter="24" verse="23" tag="">[23] Tua ciangin khapi mial ding a, ni taang nawn lo ding hi. Bang hang hiam cih leh Vanglian TOPA in Zion Mual tung le Jerusalem khua sungah uk ding a, ama upate’ mai-ah ama minthanna vang kilangsak ding hi.</row>
		<row book="23" chapter="57" verse="1" tag="">[1] Thuman mipa si a, kuamah in tua thu ngaihsutin nei nawn lo hi. Kuamah in a theih loh kalin thutak mite si uh hi. Bang hang hiam cih leh tuahsiatna panin thuman mipa kilakhia a, nopsakna sungah amah tum hi.</row>
		<row book="40" chapter="4" verse="17" tag="">[17] Tua hun a kipan Jesuh in thuhilh ding kipan a, “Vantung ki-ukna hong naita ahih manin kisikin na omzia uh kheel un,” ci-in thu a hilh hi.</row>
		<row book="40" chapter="10" verse="23" tag="">[23] Khua khatah note hong kibawlsiat leh khuadang khatah tai un. Note kiangah kong genin-ah: Israel khua khempeuh na khit ma-un Mihing Tapa hong pai ding hi.</row>
		<row book="40" chapter="13" verse="30" tag="">[30] Anlak hun mateng a nam nihin tuaci om phot hen. Anlak hun ciangin anlate kiangah, “Tahumte bot masa unla, meikhukah khul dingin lomhen un. Ahi zongin taangte la-in ka ansal-ah hong sung un,” ka ci ding hi,’ ci hi,” a ci hi.</row>
		<row book="40" chapter="13" verse="39" tag="">[39] tahum tang a vawh gal pa pen Dawimangpa ahi hi. Anlak hun pen leitung bei nading hun hi a, anla nasemte pen vantung mite ahi hi.</row>
		<row book="40" chapter="24" verse="36" tag="">[36] Ahi zongin a ni le a nai hun ding pen kuamah in thei lo hi. Vantungah a om vantung mite ahi a, Tapa nangawn in ahi zongin thei lo a, Pa Pasian bek in thei hi.</row>
		<row book="40" chapter="24" verse="40-42" tag="">[40] Tua hun laitakin lo a kuankhawm mi nih, khat kila-in khat kinusia ding hi. [41] An a sukhawm numei nih, khat kila-in khat kinusia ding hi. [42] Tua ahih ciangin bang hunin na Topa uh hong pai ding cih thei lo na hih manun na pilvang un.</row>
		<row book="40" chapter="25" verse="1-5" tag="">[1] “Tua hun ciangin vantung ki-ukna zia pen zinei thak pa a uap dingin a meivak uh tawh a pai nungak sawmte tawh kibang ding hi. [2] Nungak sawmte sung panin nga pil uh a, nga hai uh hi. [3] Tua a haite in a meivak sung uhah a tui thunthuah lopi-in pai uh a, [4] ahi zongin a pil nungak ngate in a dimtakin thunin a pai uh hi. [5] Zineipa hong tunghak ahih manin a vekpi-un lusu-in a ihmu uh hi.</row>
		<row book="41" chapter="13" verse="32" tag="">[32] “Ahi zongin tua ni le tua nai hun ding kuamah in thei lo hi. Vantunga om vantung mite ahi a, Tapa ahi keimah in ahi zongin ka thei kei a, ka Pa bek in a thei hi.</row>
		<row book="42" chapter="12" verse="39-40" tag="">[39] Ahi zongin na phawk ding uh thu khat om hi. Mi khat in guta pa’ hong pai ding hun theikhol leh a inn luhsak lo ding hi. [40] Tua mah bangin Mihing Tapa zong na upmawh loh uh hun laitakin hong pai ding ahih manin note zong a kigingsa-in om tawntung un,” a ci hi.</row>
		<row book="42" chapter="17" verse="26" tag="">[26] Noah hunin up lohpi-in tuiciin a tun bangin Mihing Tapa zong uploh hun khatin hong tung ding hi.</row>
		<row book="42" chapter="17" verse="34-37" tag="">[34] Ke’n kong cihin-ah, tuahun laitakin zanin lupna tungah a lumkhawm mi nih sung panin khat kila-in khat kinusia ding hi. [35] An a sukhawm numei nih, khat kila-in khat kinusia ding hi. [36] Lo a kuankhawm mi nih, khat kila-in khat kinusia ding hi,” a ci hi. [37] Tua ciangin a nungzuite in Jesuh kiangah, “Topa aw, koi laitakah tua thute hong piang ding ahi hiam?” ci-in a dot uh ciangin Jesuh in, “Sapul omna peuhah musane a om mah bangin mi omna peuhah hong piang ding hi,” ci-in a dawng hi.</row>
		<row book="42" chapter="18" verse="7-8" tag="">[7] A sun a zanin ama tungah a thumthum ama mite’ thu a manin Pasian in khensak lo ding ahi hiam? Amaute a huh ding kizekaisak ding ahi hiam? [8] Ke’n kong cihin-ah, amaute’ thu a manin manlang takin khensak ding hi. Ahi zongin Mihing Tapa hong pai ciangin leitungah amah a um mi a mu ding hiam?” ci-in a genthuah hi.</row>
		<row book="42" chapter="21" verse="34-36" tag="">[34] “Limtakin kidawm un. Thakhat thu-in tua Ni hong tung kha ding ahih manin zune anne le leitung nuntakna lunghimawhin thamang kei un. [35] Theihkholh lohin thang kisai bangin leitung mi khempeuh tungah hih thu hong piangvat ding hi. [36] Hih thupiang khempeuh thuakzawh nading thahatna na neih nading uh, le Mihing Tapa mai-ah na dintheih nadingun a tawntungin thu ngenin vil niloh un,” a ci hi.</row>
		<row book="42" chapter="24" verse="44-45" tag="">[44] Tua ciangin Jesuh in amaute kiangah, “Tu-a thupiang khempeuh pen note tawh kong omkhawm lai-a ka gengen thute mah ahi hi. Moses Thukham laibu sung, kamsangte laibu sung le Late sungah a kigelh thu khempeuh a tung ding ahi hi,” a ci hi. [45] Tua ciangin Lai Siangtho sung thu a theih nadingun a lungsim uh honsak a,</row>
		<row book="43" chapter="14" verse="1-3" tag="">[1] Tua ciangin Jesuh in a nungzuite kiangah, “Note lunghimawh kei un. Pasian um unla, kei zong hong um un. [2] Note’ om nading mun a bawlkhol dingin a pai ding ka hi hi. Ka Pa’ inn sungah om nading mun tampi om hi. A om lo ding hileh hih bangin thu ka hong gen kei ding hi. [3] Kei va pai-in note’ om nading mun ka va bawlkholh khit ciangin keima omna munah note na hong om theih nadingun note a hong la dingin ka hong paikik ding hi.</row>
		<row book="44" chapter="1" verse="7" tag="">[7] Jesuh in, “Ka Pa in ama thu tawh a sehsa hun le nite, cik ciangin hong tung ding cih thu note’ theih ding thu hi lo hi.</row>
		<row book="44" chapter="1" verse="9-11" tag="">[9] Hih thu a genkhit ciangin amaute’ muhtangpi mahin vanah Jesuh kilato a, meiipi in liah ahih manin amah mu thei nawn lo uh hi. [10] Tua bangin Jesuh a kilaktoh ciangin amaute in vantung lam enenin a om laitakun amaute kiangah puanpak a silh mi nih hong dingvat a, [11] “Galilee mite aw, bang hangin vantung lam enin ding niloh na hi uh hiam? Note kiang panin vantungah a kilato hih Jesuh pen, vantungah a paitoh na muh uh bang teekteek mahin khatvei hong paisuk kik ding hi,” a ci uh hi.</row>
		<row book="50" chapter="2" verse="12" tag="">[12] Tua ahih ciangin ka hong it sanggamte aw, note tawh ka hong omkhawm lai-in ka thu na hong man’ tawntung uh mah bangin, tu-in note tawh ka hong omkhawm loh hun ciangin zong ka thu na hong man’ ding uh thupizaw lai hi. Pasian kihtakna le zahtakna tawh na maa uh nawt unla, amah in note hong hotkhiatna thu a cingtaak suaksak un.</row>
		<row book="50" chapter="3" verse="20-21" tag="">[20] Ahi zongin eite ihih leh vantung gam mite ihi a, vantung panin a hong pai ding Topa Jesuh Khrih, eite’ Honpa, lawptakin a ngakte ihi hi. [21] Amah in na khempeuh ama khutnuai-ah koihna-in a zat vangliatna mah tawh a ginalo i leitung pumpi pen ama a’ mah bangin a minthang pumpi tawh hong kheelsak ding hi.</row>
		<row book="52" chapter="1" verse="9-10" tag="">[9] Note kiangah ka hong pai lai-un kote na hong limbawlna thu uh, le a nungta a man Pasian’ thu zui-in a bia ding le, [10] a hong tung ding Pasian’ hehna panin eite a hong honkhia, sihna panin Pasian in a thawhsakkik a Tapa Jesuh, van panin a hong pai ding ngak dingin milim paisanin Pasian’ lamah na kiheina uh thute mi khempeuh in gen belin a nei uh hi.</row>
		<row book="52" chapter="3" verse="13" tag="">[13] Tua hileh i Topa Jesuh a mi siangthote khempeuh tawh hong pai ciangin eite’ Pa ahi Pasian’ mai-ah kisuanna om hetloin lungsim siangtho takin na om thei ding uh hi.</row>
		<row book="52" chapter="5" verse="1-3" tag="">[1] Ahi zongin sanggamte aw, hih thu hong pian ding hun tawh kisai kong gelh ding uh kisam lo hi. [2] Bang hang hiam cih leh Topa hong pai ding Ni pen zan a gutate bangin theihkholh lohin hong tung ding hi, ci-in note in teltakin na theihsa uh ahi hi. [3] Mite in, “Thu khempeuh a hoih laitak hi a, bangmah patauh nading om lo hi,” a cih laitakin thakhatthu-in amaute tungah siatna hong tungvat ding hi. Nausuah natna bangin gimna thuak ding uh a, kuamah suakta lo ding uh hi.</row>
		<row book="52" chapter="5" verse="23" tag="">[23] Nopsakna a hong pia Pasian in na khempeuhah sianthona le kicinna hong pia hen la, na kha uh, na nuntakna uh, le na pumpi uh hoihtakin hong kem hen la, i Topa Jesuh Khrih hong pai ciangin mawhna khat zong a nei het lo dingin hong bawl tahen.</row>
		<row book="53" chapter="2" verse="1-3" tag="">[1] Sanggamte aw, i Topa Jesuh Khrih hong pai nading thu le amah a dawn dingin eite i kikhop nading thu tawh kisai-in note kiangah kong thum nopna uh panin: [2] Topa’ hong pai ding ni hong tung khinta hi, ci-a thu kigenna hangin lunghimawhin lungmangin om kei un. Thuhilh khat peuhpeuh in hih bang thu hong genkha thei ding a, tua thu pen kote’ gen leh gelh hi, ci-in zong genkha ding uh hi. [3] Ahi zongin kuama khemsa-in ta kei un. Bang hang hiam cih leh nakpitakin Pasian langpanna lianpi le hell khuksung a tung ding ahi A Gilopa hong kilat matengin tua Ni hong tung lo ding hi.</row>
		<row book="54" chapter="6" verse="14" tag="">[14] I Topa Jesuh hong kilatkik Ni dongin paubaanna le mawhsakna om hetloin nang hong kipia thute na zui in.</row>
		<row book="55" chapter="4" verse="7-8" tag="">[7] Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi. [8] Thu a manin a khen Topa in tua Ni ciangin kei a hong piak ding thuman lukhu ahi gualzawhna thaman in tu-in kei hong ngak gige hi. Kei tung bekah a hong pia ding hi lo a, ama hong paikik ding itna tawh a ngakte khempeuh tungah zong a pia ding ahi hi.</row>
		<row book="59" chapter="5" verse="7-9" tag="">[7] Tua ahih ciangin sanggamte aw, Topa hong pai matengin lungduai takin om un. Lo khote in zong a lo panun an a ngahtheih nadingun lungduai takin khuapi guah le tuk guah a ngakna thu thei un. [8] Note zong na lungduai un. Topa hong pai ding hun naita ahih manin na lungsim uh na thahatsak un. [9] Sanggamte aw, Pasian in note tungah thu hong khenkhak loh nadingin khatlekhat na kiphunsan kei un. Thukhen ding pa hong nai mahmah ta a, hong tung dektak ta hi.</row>
		<row book="60" chapter="1" verse="5" tag="">[5] Note’ upna hangin nitawp ni ciangin na ngah ding uh hotkhiatna nomau-a’ ahihna a kilatsak nadingin Pasian in ama vangliatna tawh a hong kepsak ahi hi.</row>
		<row book="60" chapter="4" verse="7" tag="">[7] Na khempeuh a bei nading hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.</row>
		<row book="60" chapter="5" verse="4" tag="">[4] Tuucing pipa hong pai ciangin a mual ngei lo minthanna lukhu a hong pia ding hi.</row>
		<row book="61" chapter="3" verse="8-10" tag="">[8] Ahi zongin ka itte aw, na mangngilh loh ding uh ka deih thu in: Topa a dingin ni khat le kum khat, kum tulkhat le ni khat a kilamdan’ luatna om lo hi. [9] Mi pawlkhatte’ ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deih loin na vekpi-un na kisik ding uh deih ahih manin hong pai nai lohna pen note hong khualna hizaw hi. [10] Ahi zongin theihkholh lohpi-in guta bangin Topa hong pai ding Ni hong tung ding hi. Tua Ni ciangin nakpitakin a ging in vantungte maimang sakin, vantung nate mei in kangtumin maimang ding a, leitung le a tunga om na khempeuh a mangthang ding hi.</row>
		<row book="62" chapter="1" verse="9" tag="">[9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="62" chapter="2" verse="28" tag="">[28] Ka itte aw, Khrih hong kilatkik ciangin lungmuang takin i omtheih nading le ama hong pai Ni ciangin i bukbuk loh nadingin amah tawh kiptakin kipawl ni.</row>
		<row book="62" chapter="3" verse="2-3" tag="">[2] Ka lawm itte aw, eite’ pianzia ding taktak a telin hong kilat nai loh hangin tu-in Pasian’ tate ihi hi. Ahi zongin Khrih hong kilat ciangin ama pianzia ahi bang teekteekin mu ding ihih manin amah i bat nading thu teltakin i thei hi. [3] Khrih a siangtho mah bangin amah tawh kibat ding a lamen khempeuh in zong a nuntakna uh siangthosak ding hi.</row>
		<row book="66" chapter="3" verse="11" tag="">[11] Keimah ka hong pai baih ding hi. Kuamah in, na ngah ding uh gualzawhna lukhu hong tuhkhak loh nadingun na neihsate uh hoihtakin na lenkip un.</row>
		<row book="66" chapter="16" verse="15-21" tag="">[15] (“Na ngai un! Guta bangin kei ka hong pai hi. Mihon lakah guaktangin pai-in maizumna a ngahkhak loh nadingun a puante uh kemin, pilvang khuaphawkin a om mite a hampha ahi uh hi.”) [16] Tua khate in Hebru pau-in Armageddon a kici munah kumpite a kaikhawm uh hi. [17] A sagihna vantungmi in huihlakah a hai hong bung a, biakinn sung tokhom panin nakpitakin aw khat hong gingin, “Man khinta hi,” a ci hi. [18] Tua ciangin khua hong phia-in, a ging lianpi hong om a, van hong gingin nakpitakin zin hong ling hi. Zinling khempeuh lakah a husia pen ahih manin mihing a pianzawh hih bang zinling omngei nai lo hi. [19] Khuapi phelthum kisuah a, gam sunga om khuapi dang khempeuh kisia hi. Pasian in Babylon khuapi mangngilh lo a, ama hehna ahi leenggahzu a hai sung panin Babylon khuapi a dawnsak hi. [20] Tuikulh khempeuh mangthang a, mual khempeuh maimang hi. [21] Gial gol pipi, khat ciangin tawi sawmthum val a gik, van panin mite tungah hong kia hi. Tua gimna nasialua ahih manin tua gialte hangin mite in Pasian a samsia uh hi.</row>
		<row book="66" chapter="22" verse="7" tag="">[7] Jesuh in, “Kei a hong pai baihta ding ka hi hi. Hih laibu sunga kigelh thu a zui mite mi hampha ahi hi,” a hong ci hi.</row>
		<row book="66" chapter="22" verse="12" tag="">[12] Tua ciangin Jesuh in, “Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.</row>
		<row book="66" chapter="22" verse="20" tag="">[20] Hih thu khempeuh hong genin teci a pang mipa in, “Ka hong pai baih taktak ding hi,” hong ci hi. Na cih bangin hi ta peuh hen. Topa Jesuh aw, hong pai ta in!</row>
	</category>
	<category id="57">
		<row book="19" chapter="119" verse="105" tag="">[105] Nangma thu pen lam hong lak ding meivak hi a, ka paina lampi-ah khuavak ahi hi.</row>
		<row book="24" chapter="23" verse="29" tag="">[29] Ka kammal pen mei tawh ahi a, suangtum a satnenzo sek tawh ahi zongin kibang hi lo ahi hiam, TOPA in kong ci hi.</row>
		<row book="40" chapter="4" verse="4" tag="">[4] Ahi zongin Jesuh in, “Lai Siangtho sungah, ‘Anlum bek tawh mite nungta lo a, Pasian genkhiat thute tawh nungta zaw hi,’ ci-in kigelh hi lo ahi hiam?” ci-in a dawng hi.</row>
		<row book="40" chapter="4" verse="6-7" tag="">[6] “Pasian’ Tapa taktak na hih le Lai Siangtho sungah, ‘Pasian in nang a hong kem dingin a vantung mite hong sawl ding hi. Na khete le suang a kitahkhak loh nadingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in,” a ci hi. [7] Jesuh in, “Lai Siangtho mahah, ‘Na Topa Pasian na ze-et kei in,’ ci-in gen hi lo ahi hiam?” ci-in a dawng hi.</row>
		<row book="40" chapter="4" verse="10" tag="">[10] Jesuh in, “Satan aw, taikhia in. Lai Siangtho in, ‘Na Topa Pasian bek bia inla, ama na bek sem in,’ ci hi lo ahi hiam?” ci-in a dawng hi.</row>
		<row book="40" chapter="9" verse="13" tag="">[13] Lai Siangtho sungah, ‘Ganhing tawh biak ding ka deih kei a, migitna ka deihzaw hi,’ ci-in a genna pen bang a cihnopna ahi hiam, va kan un. Mite in a zahtak mihoihte a sam dingin a hong pai ka hi kei a, mite in a pampaih mite a sam dingin a hong pai ka hi hi,” a ci hi.</row>
		<row book="40" chapter="11" verse="10" tag="">[10] Bang hang hiam cih leh Lai Siangtho in Johan’ thu a genna-ah, ‘Na pai nading lampi a hongkhol dingin nangma mai-ah ka kamtai pa ka sawl hi,’ ci-in Pasian in gen hi, ci-in kigelh hi.</row>
		<row book="40" chapter="12" verse="7" tag="">[7] Lai Siangtho sungah, ‘Ganhing tawh biak ding ka deih kei a, migitna ka deihzaw hi,’ a cihnopna thu teltakin thei le-uhcin a mawh lopi kimlai na mawhsak kei ding uh hi.</row>
		<row book="40" chapter="18" verse="16" tag="">[16] Ahi zongin na thu uh a hong mannop kei leh, Lai Siangtho sungah, ‘Mi nih ahih kei leh mi thum’ theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un.</row>
		<row book="40" chapter="19" verse="4" tag="">[4] Jesuh in, “Lai Siangtho sungah, ‘A kipat cil-in a Piangsak pa in numei le pasal a bawl hi,’ ci hi.</row>
		<row book="40" chapter="21" verse="13" tag="">[13] Amaute kiangah, “Pasian in Lai Siangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uh hi,” a ci hi.</row>
		<row book="40" chapter="21" verse="16" tag="">[16] Jesuh kiangah, “Hih naupangte’ otna na za hiam?” ci-in a dong uh hi. Jesuh in, “Ka za hi. Lai Siangtho sungah, ‘Naungekte le naupangte’ kam tawh a cingtaak phatna na gen sak hi,’ a cihna thu sim ngei lo na hi uh hiam?” ci-in a dawng hi.</row>
		<row book="40" chapter="21" verse="42" tag="">[42] Jesuh in amaute kiangah, “Lai Siangtho sungah, ‘Innlamte in a nilkhiat suang pen innkiu suang bulpi suak khinta hi. Hih pen Topa’ bawl hi a, i muh ciangin lamdang i sa hi,’ ci-in a kigelhna sim ngei lo na hi uh hiam?</row>
		<row book="40" chapter="22" verse="27-29" tag="">[27] Tua unau pasal sagihte a sih khit ciangin a numei zong a si hi. [28] Tua ahih manin tua unau pasal sagihte in tua nu tenpihkim uh ahih manin, thawhkik hun ciangin a koi pen’ zi hi ding ahi hiam?” ci-in a dong uh hi. [29] Ahi zongin Jesuh in, “Note in Lai Siangtho thu ahi a, Pasian’ vangliatna ahi zongin thei lo na hih manun na ngaihsunkhial uh hi.</row>
		<row book="40" chapter="26" verse="24" tag="">[24] Mihing Tapa ahihleh Lai Siangtho sungah a kigelhsa mah bangin a si ding ahi hi; ahi zongin Mihing Tapa a lehhek pa in gimna thuak ding hi. Tua mipa pen a piang vet lo hileh ama a dingin hoihzaw ding hi,” a ci hi.</row>
		<row book="40" chapter="26" verse="31" tag="">[31] Tua ciangin Jesuh in amaute kiangah, “Lai Siangtho sungah, ‘Tuucingpa ka satlum ding a, a tuute kithehthang ding hi,’ ci-in a kigelh mah bangin note khempeuh in tu nitakin kei na hong taisanmang khin ding uh hi.</row>
		<row book="40" chapter="26" verse="54" tag="">[54] Tua bangin kivaikhak hi zenzen leh Lai Siangtho in tu-a bangin a pian nading a gen pen bangci tuntheih ding ahi hiam?” a ci hi.</row>
		<row book="40" chapter="26" verse="56" tag="">[56] Ahi zongin Lai Siangtho sungah kamsangte’ thugente a tuntheih nadingin hih bangin a hong gamta na hi uh hi,” a ci hi. Tua ciangin a nungzuite khempeuh in Jesuh nusia-in a taisan uh hi.</row>
		<row book="41" chapter="1" verse="2" tag="">[2] Kamsang Isaiah Lai Siangtho sungah, “Nangma mai-ah ka kamtai pa ka sawl a, amah in na pai nading lampi a bawlkhol ding hi.</row>
		<row book="41" chapter="9" verse="12" tag="">[12] Jesuh in, “Na khempeuh a bawlkhol dingin Elijah hong pai masa takpi hi. Mihing Tapa in gimna tampi thuakin simmawhna ngah ding hi, ci-in Lai Siangtho in gen hi lo ahi hiam?</row>
		<row book="41" chapter="11" verse="17" tag="">[17] Tua ciangin mite kiangah thu hilh a, “Ka inn pen mi khempeuh a dingin thungetna inn kici ding hi,” ci-in Pasian in a genna thu Lai Siangtho sungah kigelh hi lo ahi hiam? Ahi zongin note in guta buluhte’ bukna mun na suaksak uh hi, ci-in thu a hilh hi.</row>
		<row book="41" chapter="12" verse="11" tag="">[11] Hih thu Topa’ bawl hi a, i muh ciangin lamdang i sa hi,’ ci-in Lai Siangtho sungah a kigelh sim ngei lo na hi uh hiam?” a ci hi.</row>
		<row book="41" chapter="12" verse="24" tag="">[24] Jesuh in, “Na khial mahmah uh hi. Lai Siangtho ahi a, Pasian’ vangliatna ahi zongin na theih lohna hang uh ahi hi.</row>
		<row book="41" chapter="14" verse="27" tag="">[27] Tua ciangin Jesuh in amaute kiangah, “‘Tuucingpa ka satlum ding a, tuute a kithehthang ding hi,’ ci-in Lai Siangtho sungah a kigelh mah bangin note in kei nong taisan ding uh hi.</row>
		<row book="41" chapter="14" verse="49" tag="">[49] Nisim nisimin biakinn sungah thuhilhin note tawh ka omkhawm a, ahi zongin nong man kei uh hi. Ahi zongin hih thu pen Lai Siangtho sunga a kigelh thu a tun nading ahi hi,” a ci hi.</row>
		<row book="41" chapter="15" verse="28" tag="">[28] (Hih bangin a hihna uh tawh, “Khialhna a nei mite tawh kisim khawm hi,” ci-in Lai Siangtho sungah a kigelh thu a tung ahi hi.)</row>
		<row book="42" chapter="3" verse="3" tag="">[3] Tua ahih ciangin Jordan Gun kiim gam khempeuhah Johan pai kawikawi a, kamsang Isaiah in Lai Siangtho sungah a gelh mah bangin, “Na mawhna panun kisik unla tui kiphum un. Tua hileh Pasian in na mawhnate uh hong maisak ding hi,” ci-in thu a hilh hi.</row>
		<row book="42" chapter="4" verse="4" tag="">[4] Jesuh in, “Lai Siangtho sungah, ‘Anlum bek tawh mite nungta zo lo hi,’ ci-in kigelh hi lo ahi hiam?” ci-in a dawng hi.</row>
		<row book="42" chapter="4" verse="8" tag="">[8] Jesuh in, “Lai Siangtho in, ‘Topa Pasian na bia inla, ama na bek sem in,’ ci hi lo ahi hiam?” ci-in a dawng hi.</row>
		<row book="42" chapter="4" verse="10" tag="">[10] Bang hang hiam cih leh Lai Siangtho in, ‘Pasian in nang a hong kem dingin a vantung mite hong sawl ding hi,’ ci-in a gen banah,</row>
		<row book="42" chapter="4" verse="12" tag="">[12] Jesuh in, “Lai Siangtho in, ‘Topa na Pasian na ze-et kei in,’ ci hi,” ci-in a dawng hi.</row>
		<row book="42" chapter="4" verse="16-17" tag="">[16] Tua ciangin ama khanna Nazareth khua-ah Jesuh pai a, Sabbath ni ciangin a paingei bangin kikhopna inn-ah a pai hi. Lai Siangtho a sim dingin amah ding a, [17] a nget bangin a sim dingin kamsang Isaiah Lai Siangtho bu a kipia hi. A laibu lemin a simnopna mun a zon ciangin a nuai-a bangin a kigelhna mun mu-in a sim hi. Tua munah,</row>
		<row book="42" chapter="4" verse="21" tag="">[21] Tua ciangin amaute tungah thugen ding kipan a, “Note’ zakin a hong kisim Lai Siangtho thu, tuni-in a hong tung hi,” a ci hi.</row>
		<row book="42" chapter="7" verse="27" tag="">[27] Bang hang hiam cih leh Lai Siangtho in Johan thu a genna-ah, ‘Hih lai-ah ka kamtai pa om hi. Nangma lampi a hong dingin na mai-ah ka mapaisak ding hi, ci-in Pasian in gen hi,’ ci-in kigelh hi.</row>
		<row book="42" chapter="8" verse="14" tag="">[14] Lingbulsum omna a tukna munte pen Pasian’ thu za napi-in a nuntakna sung uhah leitung lunghihmawhna, hauhna, le nopsaknate in depgawp ahih manin bangmah a suakkhia zo lote a cihnopna ahi hi.</row>
		<row book="42" chapter="19" verse="46" tag="">[46] “‘Ka inn pen thungetna inn kici ding hi,’ ci-in Pasian in a genna thu Lai Siangtho sungah kigelh hi. Ahi zongin note in gutate’ bukna phualpi na suaksak uh hi,” ci-in amaute kiangah a gen hi.</row>
		<row book="42" chapter="20" verse="17" tag="">[17] Tua ciangin Jesuh in amaute enin, “‘Innlamte in a nilkhiat suang pen innkiu suang bulpi suak khinta hi,’ ci-in Lai Siangtho in a gen pen bang a cihnopna ahi hiam?</row>
		<row book="42" chapter="21" verse="22" tag="">[22] Bang hang hiam cih leh Lai Siangtho sungah a kigelh mah bangin, ‘Gim Piak Ni,’ ahi hi.</row>
		<row book="42" chapter="22" verse="37" tag="">[37] Bang hangin hih bangin hong gen ka hi hiam cih leh, Lai Siangtho in, ‘Mawhneite lakah amah kihelsak hi,’ ci-in keima thu a genna pen hong tung ding hi,” a ci hi.</row>
		<row book="42" chapter="24" verse="27" tag="">[27] Tua ciangin Jesuh in Lai Siangtho sungah ama thu a kigennate khempeuh, Moses laibu a kipanin kamsangte’ laibu khempeuh a khiatna a gen hi.</row>
		<row book="42" chapter="24" verse="32" tag="">[32] Amau tegel in, “Lampi-ah i paikawmin Lai Siangtho khiatna hong gen laitakin i lungsim hong lawpsak mahmah hi mah lo ahi hiam?” a kici uh hi.</row>
		<row book="43" chapter="1" verse="1" tag="">[1] A kipat cil-in Thu na om a, tua Thu, Pasian tawh na omkhawm a, tua Thu, Pasian ahi hi.</row>
		<row book="43" chapter="1" verse="4" tag="">[4] Nuntakna a nei khempeuh in tua Thu tung panin a nuntakna uh ngah a, tua nuntakna in mi khempeuh tungah khuavak hong tunpih hi.</row>
		<row book="43" chapter="1" verse="14" tag="">[14] Tua Thu mihing hong suakin kote lakah hong om a, itna nei-in citak mahmah ahih manin Pasian’ pianzia a neihna ka mu cian uh hi. Hih pianzia pen Pasian’ Tapa khat bek hihna tawh a neih pianzia ahi hi.</row>
		<row book="43" chapter="2" verse="17" tag="">[17] Hih bangin a gamtatna hangin, “Nangma inn ka deihluatna in ka lungsim hong uklah sak hi,” ci-in Lai Siangtho sungah a kigelhna thu, a nungzuite in a phawk uh hi.</row>
		<row book="43" chapter="2" verse="22" tag="">[22] Tua ahih manin sihna panin amah a kithawhkiksak ciangin a nungzuite in Jesuh’ thugen phawkkik uh a, Lai Siangtho le Jesuh’ thugente a um uh hi.</row>
		<row book="43" chapter="5" verse="39" tag="">[39] Nuntak tawntung ngahtheih nading lametna tawh Lai Siangtho sung na lim sim mahmah uh a, tua na sim uh Lai Siangtho in keima thu mah genin teci pang napi-in,</row>
		<row book="43" chapter="6" verse="31" tag="">[31] Lai Siangtho sungah, ‘Amaute’ nek dingin van panin an a pia hi,’ ci-in a kigelh mah bangin ka pu ka pate un gam sungah manna an ne uh hi,” a cih uh ciangin</row>
		<row book="43" chapter="7" verse="38" tag="">[38] Lai Siangtho sungah, ‘Kei hong um mite sung panin nuntakna tui luangkhia ding hi,’ a cih mah bangin kei hong um mite ka kiangah hong pai-in hong dawn ta un,” a ci hi.</row>
		<row book="43" chapter="7" verse="42" tag="">[42] Khrih i cih pen David’ suan hi ding a, David’ suahna Bethlehem khua-ah suak ding hi, ci-in Lai Siangtho sungah kigelh hi lo ahi hiam?” a ci uh hi.</row>
		<row book="43" chapter="7" verse="52" tag="">[52] Tua ciangin amaute in, “Nang zong Galilee gammi na hi hiam? Lai Siangtho sung sim lecin Galilee gam sung panin kamsang khat beek a pian’ ngei lohna thu na thei ding hi,” a ci uh hi.</row>
		<row book="43" chapter="10" verse="35" tag="">[35] Lai Siangtho sungah a kigelh thute a tawntungin a thuman hi a, Pasian’ thu a ngah mite pen Pasian in, ‘pasian-te,’ na ci hi.</row>
		<row book="43" chapter="12" verse="14" tag="">[14] Lai Siangtho sungah, “Zion khua mite aw, lau kei un. En un, na kumpipa uh hong pai a, lano tungah hong tuang hi,” ci-in a kigelh mah bangin Jesuh in lano khat mu ahih manin tua lano tungah a tuang hi.</row>
		<row book="43" chapter="12" verse="16" tag="">[16] Tua hun laitakin a nungzuite in hih thu a khiatna thei lo uh hi. Ahi zongin Pasian’ pianzia nei-in Jesuh a thawhkik khit ciangin Lai Siangtho in amah a gen ahihna le ama a dingin hih bangin a piang ahihna thu a nungphawk uh hi.</row>
		<row book="43" chapter="13" verse="18" tag="">[18] “Hih bangin ka hong genna in note khempeuh hong huam kim lo hi. Ka teelsa mite ka thei hi. Lai Siangtho in, ‘Ka an a ne pa in kei hong langpang hi,’ a cihna thu a tun ding kisam hi.</row>
		<row book="43" chapter="17" verse="12" tag="">[12] Amaute tawh ka omkhawm hun lai-in nangma hong piak na min vangliatna tawh amaute ka kem hi. Amaute ka hu a, a maimang ding pa simloh khat zong ka kisamsak kei hi. Tua a maimang pa lah Lai Siangtho sung thu a tun nading ahi hi.</row>
		<row book="43" chapter="19" verse="24" tag="">[24] Ahi zongin amaute in, “Hih puan balkek kei ni. A ngah ding i theih nadingin ai san ni,” a kici uh hi. Lai Siangtho sungah, “Amaute in ka puante hawm uh a, ka puantualpi ngah nadingin ai a san uh hi,” ci-in a kigelhna a tun nadingin hih bangin galkapte a gamta ahi uh hi.</row>
		<row book="43" chapter="19" verse="28" tag="">[28] Tua hun ciangin Jesuh in na khempeuh kicingta hi, ci-in thei ahih manin Lai Siangtho sungah a kigelh thu a tuntheih nadingin, “Ka dangtak hi,” a ci hi.</row>
		<row book="43" chapter="19" verse="36-37" tag="">[36] Lai Siangtho sungah, “Ama guhte khat zong kitan lo ding hi,” ci-in a genna thu a tuntheih nadingin hih bangin a piang ahi hi. [37] Tua banah Lai Siangtho mun dang khatah, “Teipi tawh a sut pa uh a en ding uh hi,” na kici lai hi.</row>
		<row book="43" chapter="20" verse="9" tag="">[9] (Sihna panin thokik ding hi, ci-in Lai Siangtho in a genna thu a theithei nai lo uh ahi hi.)</row>
		<row book="43" chapter="20" verse="31" tag="">[31] Hih laibu sungah a kigelh thute pen Jesuh, Pasian’ Tapa, Khrih ahihna thu na uptheih nading uh le ama min hangin tua upna tawh nuntakna na ngahtheih nading uh deihna tawh a kigelh ahi hi.</row>
		<row book="43" chapter="21" verse="25" tag="">[25] Jesuh in a sep thute tampi tak omlai hi. A sep khempeuh a ban banin laibu sungah a kigelh hileh a laibute pen leitungah ta zo lo ding hi, ci-in ka um hi.</row>
		<row book="44" chapter="1" verse="16" tag="">[16] “Lawmte aw, Jesuh a mante lam a lak Judas thu, Kha Siangtho in David’ kam panin a genkholhna Lai Siangtho sung thu a tun ding kisam hi.</row>
		<row book="44" chapter="4" verse="11" tag="">[11] Lai Siangtho in, ‘No innlamte in na nilkhiat uh suangtum pen innkiu suang bulpi a suak hi,’ ci-in a gen pen hih Jesuh ahi hi.</row>
		<row book="44" chapter="8" verse="32" tag="">[32] Tua a sim Lai Siangtho mun pen, “A kigo dingin a kikai tuuno ham lo a, a mul a kimeetsak tuuno a ham loh mah bangin, amah kam khat beek pau lo hi.</row>
		<row book="44" chapter="8" verse="35" tag="">[35] Filip zong a kam ka-in thugen ding kipan a, tua a Lai Siangtho simna mun a kipanin Jesuh thu ciang dong a gen hi.</row>
		<row book="44" chapter="13" verse="29" tag="">[29] Lai Siangtho in Jesuh’ thu a gen bang teekteekin a bawlkhit uh ciangin singlamteh tung panin lakhia sukin han sungah a koih uh hi.</row>
		<row book="44" chapter="15" verse="15" tag="">[15] Kamsangte’ thugente zong tu-a tawh kituak mahmah hi. Lai Siangtho sungah,</row>
		<row book="44" chapter="17" verse="2-3" tag="">[2] A pai ngei zel mah bangin Paul zong kikhopna inn-ah pai a, Sabbath ni thum sung Lai Siangtho siksanin mite tawh thu kikum a, [3] Khrih in sihna thuakin, sihna panin a thawhkik ding a kisam ahi hi, ci-in a laktel hi. Tu-a note kiangah kong pulak Khrih pen Lai Siangtho sunga kigen Khrih ahi hi, ci-in Paul in a gen hi.</row>
		<row book="44" chapter="17" verse="11" tag="">[11] Thesalonika khuamite sangin Berea khuamite in mipi lungsim neizaw uh hi. Amaute in lawp mahmahna tawh Paul’ thugente ngai uh a, Paul’ thugente man taktak hiam ci-in a theih nadingun nisimin Lai Siangtho a sim uh hi.</row>
		<row book="44" chapter="18" verse="24" tag="">[24] Alexandria khuami Apollos a kici Jew mi khat, Efesa khua-ah hong pai hi. Amah thugen siam mahmah a, Lai Siangtho zong a thei mahmah khat ahi hi.</row>
		<row book="44" chapter="18" verse="28" tag="">[28] Bang hang hiam cih leh amah in Lai Siangtho sung siksanin Jesuh pen Khrih ahi hi, ci-in mihon lakah Jew mite tawh thu kiselin a zogawp hi.</row>
		<row book="44" chapter="23" verse="5" tag="">[5] Paul in, “Lawmte aw, siampi lianpen pa ahihlam ka thei kei hi. Lai Siangtho in, ‘Na mite uh a ukpa na gensia kei ding uh hi,’ ci hi,” ci-in a dawng hi.</row>
		<row book="45" chapter="1" verse="2" tag="">[2] Pasian in kamsangte tungtawnin hih Lungdamna Thu a gensa hi a, Lai Siangtho sungah a omsa thu ahi hi.</row>
		<row book="45" chapter="1" verse="17" tag="">[17] Lai Siangtho sungah, “Pasian a upna hangin amah tawh pawlkhat ahi mite nungta ding hi,” ci-in a kigelh mah bangin Pasian in amah tawh a kipawl theih nadingin mite a bawlna zia, lungdamna thu in hong kilangsak hi. Tua pen, a patna panin a tawp dongin upna hang bek tawh ahihna thu hong laktel hi.</row>
		<row book="45" chapter="2" verse="24" tag="">[24] Tua ahih manin Lai Siangtho sungah, “No Jew mite’ hangin Gentail mite lakah Pasian kigensia hi,” ci-in kigelh hi.</row>
		<row book="45" chapter="3" verse="4" tag="">[4] Tua bang hi het lo hi. Lai Siangtho sungah, “Thu na gen peuhmah ciangin a man na genna thu mite in hong thei ding uh a, mite in nang hong mawhsakna na genkik ciangin na kiphellah ding khat beek om lo ding hi,” ci-in a kigelh mah bangin mi khempeuh in zuau a gen zongin Pasian in thuman gen veve ding hi.</row>
		<row book="45" chapter="3" verse="10" tag="">[10] Lai Siangtho sungah zong, “Pasian’ muhna-ah mi man kuamah om lo a,</row>
		<row book="45" chapter="4" verse="3" tag="">[3] Bang hang hiam cih leh Lai Siangtho sungah, “Abraham in Pasian um a, tua a upna hangin Pasian in mihoihin a sang hi,” ci-in kigelh hi.</row>
		<row book="45" chapter="4" verse="9" tag="">[9] David in a gen hih thupha pen vun ki-atte bek in ngahthei ahi hiam? Hi lo hi; vun ki-at lote in zong ngahthei uh hi. Lai Siangtho in, “Abraham in Pasian um a, tua a upna hangin Pasian in mihoihin a sang hi,” ci hi, ci-in i gen khinzo hi.</row>
		<row book="45" chapter="4" verse="17-18" tag="">[17] Lai Siangtho sungah zong, “Minam tampite’ pupi dingin ka hong bawl khin hi,” ci-in a kigelh hi. Tua hi a, bangmah a om nai lopi a thupiakna tawh a omsak thei, a site a hingsak thei, Abraham in a up Pasian’ muhna-ah hih thuciamna kipin a kizang ahi hi. [18] Lai Siangtho sungah, “Na suanlekhakte aksi zahin tam ding hi,” ci-in a kigelh mah bangin tua bang a piantheih nading lametna a om nai lopi mahin Abraham in umin lamen ahih manin minam tampite’ pupi a suak hi.</row>
		<row book="45" chapter="8" verse="36" tag="">[36] Lai Siangtho sungah zong, “Note hangin sunthapai-in siat nading lauhuaina ka thuak uh a, gawh ding tuu bangin a hong kibawl hi,” ci-in a kigelh hi.</row>
		<row book="45" chapter="9" verse="13" tag="">[13] Tua mah bangin Lai Siangtho sungah, “Jakob ka it a, Esau ka mudah hi,” ci-in kigelh hi.</row>
		<row book="45" chapter="9" verse="17" tag="">[17] Bang hang hiam cih leh Lai Siangtho sungah Pasian in Faro kiangah, “Ka vangliatna lah nading le leitung khempeuhah ka min a kitheih nadingin kong zatnop manin kumpi a hong suaksak ka hi hi,” ci hi.</row>
		<row book="45" chapter="9" verse="25" tag="">[25] Hosea Lai Siangtho sungah, “Keima mi a hilote, ‘Keima mi,’ ka ci ding a, ka it loh mite, ‘Ka itte,’ ka ci ding hi.</row>
		<row book="45" chapter="9" verse="32-33" tag="">[32] Amaute in upna suang loin nasepna a suan hang uh ahi hi. Amaute pen Lai Siangtho in a gen mah bangin, “Puk nading suang,” a kici tungah a pukkha uh ahi hi. [33] Lai Siangtho in, “En un, keimah in Zion-ah mite a muktuk theih nading, mite a puktheih nading suang khat ka koih hi. Ahi zongin amah a muang mite khempeuh tavai cih om ngei lo ding hi,” ci hi.</row>
		<row book="45" chapter="10" verse="11" tag="">[11] Lai Siangtho in, “Amah a um mi peuhmah tavai lo ding hi,” ci hi.</row>
		<row book="45" chapter="10" verse="13" tag="">[13] Lai Siangtho in zong, “Topa tungah huhna a ngen khempeuhte in hotkhiatna a ngah ding uh hi,” ci hi.</row>
		<row book="45" chapter="10" verse="15" tag="">[15] A gen dingin kisawl kei leh kua in a thu gen thei ding ahi hiam? Tua ahih manin Lai Siangtho sungah, “Lungdamna thu a hilh dingin a hong pai mite hangin kinuam mahmah hi,” ci-in kigelh hi.</row>
		<row book="45" chapter="10" verse="18" tag="">[18] Tua ahihleh amaute in thu za lo uh ahi hiam? Lai Siangtho sungah, “Amau’ awgingte leitung khempeuh ah kizel a, a thugente uh in mun khempeuh a ban hi,” ci-in a kigelh mah bangin amaute in thu za khinzo uh hi.</row>
		<row book="45" chapter="11" verse="2" tag="">[2] Pasian in tanglai panin a teelsa mite nusia lo hi. Elijah in Israel mite mawhsakin Pasian kiangah nakpitakin thu a genna Lai Siangtho sungah a kigelh thei lo na hi uh hiam?</row>
		<row book="45" chapter="11" verse="8" tag="">[8] Tua ahih manin Lai Siangtho sungah, “Pasian in thu a ngaihsun thei lo, khua a phawk thei loin amaute bawl a, amaute in tuni dongin khua mu thei lo, khua za thei loin a om uh hi,” ci-in a kigelh hi.</row>
		<row book="45" chapter="11" verse="26" tag="">[26] Tua hi a, Lai Siangtho sungah a kigelh mah bangin Israel mite khempeuh in hotkhiatna ngah ding uh hi. Lai Siangtho in, “Zion panin Honpa hong pai ding a, Jakob’ suanlekhakte sunga om gitlohna khempeuh maisak ding hi.</row>
		<row book="45" chapter="11" verse="34" tag="">[34] Tua ahih manin Lai Siangtho in, “Kua in Topa’ lungsim thei ding a, kua in ngaihsutna va pia thei ding ahi hiam?</row>
		<row book="45" chapter="12" verse="19-20" tag="">[19] Lawmte aw, na hehna uh kuama tungah thukkik kei unla, Pasian’ thukkik dingin koih lel un. Bang hang hiam cih leh Lai Siangtho sungah, “Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi,” ci-in kigelh hi. [20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un.</row>
		<row book="45" chapter="14" verse="11" tag="">[11] Lai Siangtho sungah, “Kei pen a nungta ka hih mah bangin ka mai-ah mi khempeuh hong kun ding a, Pasian ka hihna thu mi khempeuh in pulak taktak ding uh hi, Topa in ci hi,” ci-in a kigelh hi.</row>
		<row book="45" chapter="15" verse="3-4" tag="">[3] Bang hang hiam cih leh Khrih zong ama nopsak theih nadingin gamta lo zaw hi. Lai Siangtho sungah, “Note hong kisimmawhna thute kei tungah hong tu hi,” ci-in a kigelh hi. [4] Lai Siangtho sungah a om thu khempeuh pen eite hilh nading, eite in lametna nei-in i thuakzawh nading, le i thahat theih nadingin a kigelh ahi hi.</row>
		<row book="45" chapter="15" verse="9" tag="">[9] le Gentail mite in zong ama hehpihna hangin Pasian a phattheih nadingun Khrih a hong paina hang ahi hi. Bang hang hiam cih leh Lai Siangtho sungah, “Tua ahih ciangin Gentail mite lakah ka lungdamna nang tungah ka hong ko ding a, nangma min phatna late ka sa ding hi,” cihna le</row>
		<row book="45" chapter="15" verse="21" tag="">[21] Lai Siangtho sungah zong, “Ama thu a kigen ngei nai lohna mite in mu ding uh a, ama thu a za ngei nai lote in teltheih ding uh hi,” na kici hi.</row>
		<row book="46" chapter="1" verse="19" tag="">[19] Bang hang hiam cih leh Lai Siangtho sungah, “Mipilte’ pilna ka susia ding a, miteite’ teina ka heikhiatsak ding hi,” ci-in kigelh hi.</row>
		<row book="46" chapter="1" verse="31" tag="">[31] Tua ahih ciangin Lai Siangtho sungah, “A kisathei mite, Topa’ hang bekin kisathei ta hen,” ci-in na kigelh hi.</row>
		<row book="46" chapter="2" verse="9" tag="">[9] Tua ahih manin Lai Siangtho sungah, “Kuamah in a muh ngei loh, a zak ngei loh, piangthei dingin zong a ngaihsut loh uh thu pen Pasian in amah a it mite a dingin a bawlkholh saksa ahi hi,” ci-in na kigelh hi.</row>
		<row book="46" chapter="2" verse="16" tag="">[16] Tua ahih manin Lai Siangtho in, “Kua in Topa’ lungsim thei a, ama gamtat nading lam lak thei ahi hiam?” na ci hi. Ahi zongin eite in Khrih lungsim i nei hi.</row>
		<row book="46" chapter="3" verse="19" tag="">[19] Hih leitung mite in pilna hi, ci-in a ngaihsutte, Pasian a dingin a haihuai thu ahi hi. Bang hang hiam cih leh Lai Siangtho in, “Mipilte amau’ ngian mahah awksak hi,” a na ci hi.</row>
		<row book="46" chapter="5" verse="12" tag="">[12] Tua bang a pualam mite mawhsakin thu ka khen ding kei’ nasep hi lo hi. Pasian in amaute’ thu khen ngawn ding hi. Ahi zongin note in na pawlpih uh mite tungah thu na khen ding uh ahi hi. Lai Siangtho in, “Note lak panin migilo pa na lakhia un,” na ci hi.</row>
		<row book="46" chapter="6" verse="16" tag="">[16] Numei paktat tawh a pumpi a kizomsak pa pen tua numei tawh pumkhat sakhat a suak ahih lamtak thei lo na hi uh hiam? Bang hang hiam cih leh Lai Siangtho in, “Tua mi nihte pumkhat a suak ding uh hi,” na ci hi.</row>
		<row book="46" chapter="10" verse="26" tag="">[26] Bang hang hiam cih leh Lai Siangtho in, “Leitung le a sungah a om khempeuh pen Topa a’ ahi hi,” na ci hi.</row>
		<row book="46" chapter="14" verse="21" tag="">[21] Lai Siangtho sungah, “A lamdang kampau tawh amaute hopihin, minam dangte’ pau tawh thu ka gen ding a, tua bang nangawnin hih mite in keima thugen hong ngai lo ding uh hi, ci-in Topa in a gen hi,” ci-in na kigelh hi.</row>
		<row book="46" chapter="15" verse="3" tag="">[3] Kei tungah a hong kihilh a thupi pen note tungah ka hong gensawn a, tua in: Lai Siangtho sungah a kigelh mah bangin eite’ mawhna tang dingin Khrih hong si-in</row>
		<row book="46" chapter="15" verse="27" tag="">[27] Bang hang hiam cih leh Lai Siangtho in, “Pasian in na khempeuh ama khenuai-ah koih hi,” na ci hi. “Na khempeuh,” a cih ciangin Khrih’ khutnuai-ah na khempeuh a koih Pasian mahmah simloh a vekpi-in a huamkhin ahihna kitel hi.</row>
		<row book="46" chapter="15" verse="45" tag="">[45] Tua ahih manin Lai Siangtho in, “A masa Adam pen leitung nuntakna a nei mihing hong suak hi,” na ci hi. Ahi zongin a nunung Adam pen nuntakna a pia thei Kha ahi hi.</row>
		<row book="46" chapter="15" verse="54" tag="">[54] A muatthei pen a muat thei lo hong suakin, a sithei pen a sithei lo hong suah ciangin Lai Siangtho thu hong tung taktak ding hi. Lai Siangtho in, “Sihna maimangin gualzawhna in khuplet hi.</row>
		<row book="47" chapter="3" verse="16" tag="">[16] Ahi zongin Lai Siangtho in, “Topa’ mai-ah Moses a pai ciangin a kiliahna puan a lakhia hi,” a cih mah bangin Topa lamah mi khatpeuh a kihei ciangin a liah puan kilakhia hi.</row>
		<row book="47" chapter="4" verse="13" tag="">[13] Lai Siangtho in, “Um ka hih manin ka gen hi,” a cih mah bangin kote in zong um ka hih uh manin a gen ka hi uh hi.</row>
		<row book="47" chapter="8" verse="15" tag="">[15] Bang hang hiam cih leh Lai Siangtho in zong, “An tampi a lapa in an hau lua tuan lo a, tawmno a lapa zong zawng lua tuan lo hi,” na ci hi.</row>
		<row book="47" chapter="9" verse="9" tag="">[9] Bang hang hiam cih leh Lai Siangtho in, “Amah in citna tawh mizawngte pia zuahzuah a, ama migitna kip tawntung hi,” na ci hi.</row>
		<row book="47" chapter="10" verse="17" tag="">[17] Lai Siangtho in, “Mi khat peuhpeuh a kisialh nop leh Topa’ nasepnate bek kisialhpih hen,” na ci hi.</row>
		<row book="47" chapter="13" verse="1" tag="">[1] Tu-a ka hong pai nading pen a thumveina hita hi. Lai Siangtho sungah, “Mawhna a bawl khat peuhpeuh a thei mi nih le thum a om ciang bekin a mawh hi, ci-in kingaihsun pan ding hi,” ci-in a kigelh mah bangin tua bangin ka hong sem ding hi.</row>
		<row book="48" chapter="3" verse="6" tag="">[6] Abraham tunga thupiang ngaihsun dih un. Lai Siangtho in, “Abraham in Pasian um a, tua a upna hangin Pasian in amah tawh a kipawlthei dingin mihoihin a sang hi,” na ci hi.</row>
		<row book="48" chapter="3" verse="8" tag="">[8] Jew mite mah bangin Gentail mite in zong a upna uh hangin amah tawh a kipawlthei dingin Pasian in a bawl nading thu, Lai Siangtho in na ma theih hi. Tua ahih manin Lai Siangtho in Abraham tungah Lungdamna Thuthak na ma hilhkhol a, “Pasian in leitung mi khempeuh thupha a piak nadingin nangmah hong zang ding hi,” na ci hi.</row>
		<row book="48" chapter="3" verse="10-13" tag="">[10] Hih thu tawh kisai-in Lai Siangtho in, “Thukham laibu sunga kigelh khempeuh a vekpi-in a zuikhin tawntung lote in Pasian’ samsiatna thuak hi,” ci ahih manin Thukham a suangte pen samsiatna a ngah mite ahi uh hi. [11] Tu-in Lai Siangtho in, “Upna hangin Pasian tawh a kipawlthei mite bek nungta ding hi,” na ci ahih manin Thukham hangin kuamah in Pasian tawh kipawl theihna a ngah lohna thu teltakin hong kilang hi. [12] Lai Siangtho in, “Thukham’ deih bangin a gamta zote nungta ding hi,” na ci ahih manin Thukham zuihna le upna thu na kimemat kha lo hi. [13] Lai Siangtho in, “Sing tungah a kikhai mi peuhmah Pasian’ samsiat mi ahi hi,” na ci ahih manin eite a dingin Khrih in samsiatna a thuak manin Thukham zuihlahna hangin samsiatna panin eite a hong tankhia ahi hi.</row>
		<row book="48" chapter="3" verse="16" tag="">[16] Tu-in Pasian in Abraham le ama suan pa tungah thuciamna nei hi. Lai Siangtho sungah a kigelhna-ah, mi tampi a cihnopna ahi, “Na suan le na khakte,” cih kammal na zanglo a, mi khat bek ahi Khrih a cihnopna-in, “Na suan pa,” ci-in na gen hi.</row>
		<row book="48" chapter="3" verse="22" tag="">[22] Ahi zongin Jesuh Khrih a um mite tungah a upna hangun Pasian’ thuciam a kipiak theih nadingin Lai Siangtho in, “Mawhna khutnuai-ah leitung mi khempeuh a om hi,” na ci hi.</row>
		<row book="49" chapter="4" verse="8" tag="">[8] Tua ahih manin Lai Siangtho sungah, “A sangna munah a paitoh ciangin matsa salte tampi paipih a, mite tungah letsong a pia hi,” ci-in na kigelh hi.</row>
		<row book="48" chapter="4" verse="22" tag="">[22] Lai Siangtho sungah hih bangin na kigelh hi: Abraham in tapa nih nei a, khat pen a zi’ silanu tawh a neih a tapa hi a, a khat pen a zi tawh a neih a tapa ahi hi.</row>
		<row book="48" chapter="4" verse="27" tag="">[27] Bang hang hiam cih leh Lai Siangtho sungah, “A ciing nupi aw, lungdam in. Nausuah natna a thei ngei lo nupi aw, nuamin kiko in. Bang hang hiam cih leh a pasal in a nusiat nupi in a pasal tawh a om tawntung nupi sangin ta hauzaw ding hi,” ci-in na kigelh hi.</row>
		<row book="48" chapter="4" verse="30" tag="">[30] Ahi zongin Lai Siangtho sungah, “Sila numei’ tapa in sila ahi lo numei’ tapa tawh gamh luahkhawm thei lo ding ahih manin, sila numei le a tapa hawlkhia in,” na kici hi.</row>
		<row book="49" chapter="5" verse="31-32" tag="">[31] Tua ahih manin Lai Siangtho in, “Hih thu hangin pasal in a nu le a pa nusia-in a zi tawh kigawm ding a, amau tegel khat a suak ding uh hi,” na ci hi. [32] Pasalte in amau pumpi zahin a zite uh itin, zite in zong amau pumpi zah mahin a pasalte uh a it ding uh ahih mah bangin, Lai Siangtho in hih bangin a gen ciangin a thukzaw khat, Khrih le pawlpi a ki-itna a gennopna ahi hi, ci-in ka ngaihsun hi.</row>
		<row book="51" chapter="3" verse="16" tag="">[16] Khrih thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, le biakna late na sa un.</row>
		<row book="54" chapter="4" verse="13" tag="">[13] Kei ka hong pai matengin mipi mai-ah Lai Siangtho simna, a khiatna genna, le hanthotnate-ah tavuan na la in.</row>
		<row book="54" chapter="5" verse="18" tag="">[18] Bang hang hiam cih leh Lai Siangtho in, “Buh a cil bawngtal muk na tuam kei in,” a cih banah, “Nasempa in a thaman a ngah ding a kilawm ahi hi,” na ci hi.</row>
		<row book="55" chapter="3" verse="15-17" tag="">[15] Khrih Jesuh upna hangin hotkhiatna a hong ngahsak thei ding pilna a hong pia Lai Siangtho pen na neutung a kipanin a theisa na hihna thu zong na theihsa thu mah ahi hi. [16] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi. [17] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi.</row>
		<row book="58" chapter="2" verse="6" tag="">[6] Lai Siangtho mun khatah a kigenna-ah, “Pasian aw, nangma ngaihsut tham dingin mi pen bang hi a, na phawk tham dingin mihing’ ta bang hi lel ahi hiam?</row>
		<row book="58" chapter="3" verse="7" tag="">[7] Tua ahih ciangin Lai Siangtho sungah, “Tu ni-in Pasian’ aw na zak uhleh</row>
		<row book="58" chapter="3" verse="13" tag="">[13] Lai Siangtho in, “Tu ni,” a cih pen eite tungah zong hong cihna hi lai ahih manin mawhna’ khemsa-in ta-in na lungsim uh na khauhsakkhak loh nadingun khatlekhat kihanthawnin na kihuhzaw un.</row>
		<row book="58" chapter="3" verse="15" tag="">[15] Lai Siangtho in, “Tuni-in Pasian’ aw na zak uhleh Pasian na lehdo lai uh hun bangin na lungsim uh khauhsak nawn kei un,” na ci hi.</row>
		<row book="58" chapter="4" verse="4" tag="">[4] Lai Siangtho mun khatah, “A ni sagih ni-in a nasepna khempeuh panin Pasian tawlnga hi,” ci-in ni sagihna thu tawh kisai na gen hi.</row>
		<row book="58" chapter="4" verse="7" tag="">[7] “Tuni,” cihna kammal na omlai ahih manin Pasian in nidang khat seh lai ahihna thu hong kilang hi. Lai Siangtho sungah, “Tuni-in Pasian’ aw na zak uhleh na lungsim uh khauhsak nawn kei un,” a cihna mun i mat khitsa mah bangin tuazawh kum tampi khit ciangin David tungtawnin thu hong genkik hi.</row>
		<row book="58" chapter="4" verse="12" tag="">[12] Pasian’ thu nungta-in a gamtang hi a, langnih a hiam namsau sangin hiamzaw lai hi. Kha le lungsim, guh le taang kituahna, guh le guhngek dongin khenkhia thei hi. Mihingte’ lungsim ngimna le a ngaihsutnate zong theithei hi.</row>
		<row book="58" chapter="7" verse="8" tag="">[8] Siampite’ lakna tawh kisai-in ahihleh a sithei mi mah ahi siampite in mite tung panin sawm-ah-khat a la uh hi. Ahi zongin Melkhizedek’ lakna tawh kisai-in ahihleh Lai Siangtho in a gen mah bangin a nungta tawntung mipa in sawm-ah-khat a la ahi hi.</row>
		<row book="58" chapter="7" verse="17" tag="">[17] Bang hang hiam cih leh Lai Siangtho in, “Melkhizedek nam bangin tawntung siampi na hi hi,” na ci hi.</row>
		<row book="58" chapter="10" verse="37" tag="">[37] Bang hang hiam cih leh Lai Siangtho sungah, “A sawt loin, a hong pai ding pa hong tung ding a, hong zekai nawn lo ding hi.</row>
		<row book="58" chapter="11" verse="5" tag="">[5] A upna hang mahin Enok zong sihna tawh kipelh hi. Pasian in ama kiangah lato ahih manin kuamah in Enok mu nawn lo hi. Amah a kilaktoh ma-in Enok in Pasian’ lungkimna ngah hi, ci-in Lai Siangtho in a na gen hi.</row>
		<row book="59" chapter="2" verse="8" tag="">[8] Lai Siangtho sungah, “Nangmah na ki-it bangin na vengte na it in,” ci-in a genna Topa’ Thukham zui le-uhcin a hoih hi pah hi.</row>
		<row book="59" chapter="2" verse="23" tag="">[23] Lai Siangtho in, “Abraham in Pasian um a, a upna hangin Pasian in mihoihin a sang hi,” ci-in a genna thumanin tung takpi a, Abraham pen Pasian’ lawmpa kici hi.</row>
		<row book="59" chapter="4" verse="5-6" tag="">[5] Lai Siangtho sungah, “Eite sungah a hong guat kha pen Pasian in ngai mahmah hi,” ci-in a kigelhna a mawkna-in a kigelh sa na hi uh hiam? [6] Lai Siangtho in, “Pasian in a kihisakte nial a, a kiniamkhiatte a hehpih hi,” a cih mah bangin Pasian’ hong hehpihna lianzaw hi.</row>
		<row book="60" chapter="1" verse="16" tag="">[16] Lai Siangtho sungah zong, “Keimah siangtho ka hih manin note zong na siangtho un,” na kici hi.</row>
		<row book="60" chapter="1" verse="24" tag="">[24] Tua ahih manin Lai Siangtho sungah, “Mihingte, lopa tawh kibang a, a minthannate uh lopa pak tawh kibang hi. Lopate vulin paakte pulh a,</row>
		<row book="60" chapter="2" verse="6" tag="">[6] Bang hang hiam cih leh Lai Siangtho sungah, “A manpha suang khat ka teelkhia a, innkiu suang dingin Zion-ah ka koih hi. Amah a umte, zahhuai ngei lo ding hi,” ci-in na kigen hi.</row>
		<row book="60" chapter="3" verse="10" tag="">[10] Bang hang hiam cih leh Lai Siangtho in, “Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen.</row>
		<row book="60" chapter="4" verse="18" tag="">[18] Lai Siangtho in, “Mi hoihte kihonkhia zo liailiai bek ahihleh Pasian a um lo mawhnei mite bang suak ding ahi hiam?” na ci hi.</row>
		<row book="60" chapter="5" verse="5" tag="">[5] Tua mah bangin no khangnozaw deuhte in zong a khanghamte’ thu na mang un. Lai Siangtho in, “Pasian in a kiphasak mite nial a, a kiniamkhiat mite a hehpih hi,” a cih mah bangin na vekpi-un kiniamkhiatna puan bangin silhin, khatlekhat na na kisepsak un.</row>
		<row book="61" chapter="1" verse="20" tag="">[20] Na phawk ding uh a thupi mahmah khat in: Lai Siangtho sunga om thugen kholhnate, kuamah in ama pilna tawh a khiatna gen thei lo hi.</row>
		<row book="61" chapter="3" verse="16" tag="">[16] Lai a hong gelhna sungah a thugente tu-ate mah a gennuam ahi hi. A laigelhna sungah a telhak thu tampi om a, theihna kicing loin lungsim kip lo mi pawlkhatte in Lai Siangtho sung thu a ututun a kawihei uh bangin Paul’ thugente zong a man lopi-in khia uh ahih manin siatna a tuaklawh uh hi.</row>
		<row book="65" chapter="1" verse="4" tag="">[4] Bang hang hiam cih leh Pasian’ thu a ngaihsun lo mi pawlkhat, eite lakah kuama phawk lohin hong lutsim uh a, amaute’ mawh gamtat ngamnate a seelna-un Pasian’ hehpihna thupha a lehlamin hei-in, eite in khat bek i neih i Mangpa le i Topa ahi Jesuh Khrih a nial uh hi. Hih bang mite’ gimthuak ding thu tanglai pekin Lai Siangtho in a gensa thu ahi hi.</row>
		<row book="66" chapter="1" verse="3" tag="">[3] Hih laibu a sim mite mi hampha hi a, hih thu kigente ngai-in, hih laibu sungah a kigelh thu a zuite zong mi hampha mah ahi uh hi. Bang hang hiam cih leh hih thu kigente a tun ding hun hong naita hi.</row>
	</category>
	<category id="58">
		<row book="28" chapter="7" verse="14" tag="">[14] Amaute in lungsim takpi tawh kei tungah huhna hong ngen lo uh a, dawibia mite bang lelin a gamta uh hi. An le leenggahzu a nget uh ciangin zong lawkite bangin a ngen uh hi. Amaute in kei hong lehdo uh hi.</row>
		<row book="30" chapter="7" verse="17" tag="">[17] Amaziah aw, tua bangin kampau na hih manin TOPA in nang kiangah, ‘Na zi pen khua sungah numei paktat suak ding a, gal sungah na tate si ding uh hi. Na gam kiphelkhamin midang tungah kipia ding a, lawkite’ gam sungah nang na si ding hi. Israel mite, galmatin kipaipih ding hi,’ ci hi,” a ci hi.</row>
		<row book="36" chapter="1" verse="9" tag="">[9] Lawki mite bangin biakinn sungah a lamte, khemna le thahna tawh a ngah uh vante tawh, a topa uh’ inn a dimsakte khempeuh, tua ni mahin gim ka pia ding hi,” a ci hi.</row>
		<row book="44" chapter="7" verse="51" tag="">[51] “Na lungsim uh khauh mahmah a, lawki lungsim paii-in, Pasian’ thu-ah bilngong na bang uh hi. I pu i pate mah bangin Kha Siangtho thu na mang nuam kei uh hi.</row>
		<row book="46" chapter="5" verse="1" tag="">[1] Note lakah numei tawh paktatna nasia mahmahin, lawkite nangawn a gamtat lohte na gamtatna uh hong kigen a, mi khat in ama nukik nangawn a luppihna thu ka za hi.</row>
		<row book="46" chapter="5" verse="10" tag="">[10] Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hi lo hi. Tuate tawh kikhawl lo ding ci lehang, leitung panin paikhia un, cihna suak ding hi.</row>
		<row book="46" chapter="6" verse="1" tag="">[1] Note khatlekhat thu na kineih uh ciangin Pasian’ mi siangthote khensakzaw loin lawki thukhente’ mai na kitun ngam uh hi.</row>
		<row book="46" chapter="6" verse="6" tag="">[6] Tua hinapi, khatlekhat thu kineihin zum na kitun uh a, lawki thukhente na khensak tazen uh hi.</row>
		<row book="46" chapter="10" verse="20" tag="">[20] Ka cihnopna pen, lawkite in gan a gawh uh ciangin dawi a biakna uh hi a, Pasian a biakna uh hi lo hi. Dawi biakna-ah note na kihel ding uh ka hong deih kei hi.</row>
		<row book="46" chapter="12" verse="2" tag="">[2] Lawki na hih lai-un a pau thei lo milimte’ thu-in na gamta uh a, na lungsim uh tua milimte in hong zo mahmah hi.</row>
		<row book="47" chapter="6" verse="16" tag="">[16] Pasian’ biakinn le lawkite’ milim bangci kilem theih ding ahi hiam? Bang hang hiam cih leh Pasian in, “Ka mite lakah tengin amaute tawh ka omkhawm ding hi. Kei pen amaute’ Pasian ka hi ding a, amaute, keima mi ahi ding uh hi.</row>
	</category>
	<category id="59">
		<row book="3" chapter="19" verse="16" tag="">[16] Note in na mipihte lak uhah mi gensia-in vaksuk vakto loin, na vengpa uh a sih nadingin na langpang kei ding uh hi; kei pen TOPA ka hi hi.</row>
		<row book="9" chapter="15" verse="35" tag="">[35] Samuel in ama sih ni dong Saul mukik lo a, ahih hangin Saul’ hangin Samuel a dah hi. Israel-te tungah kumpi-in Saul a koih manin TOPA kisik hi.</row>
		<row book="9" chapter="16" verse="1" tag="">[1] TOPA in Samuel kiangah, “Israel-te tungah kumpi hihna panin amah ka nolhkhitna mu napi-in Saul’ hangin bang tanvei dah ding na hi hiam? Na sathau biingah sathau thun inla, pai in; Bethlehem mi Jessi kiangah kong sawl ding hi. Bang hang hiam cih leh ama tapate lak panin keima-a’ ding kumpi khat ka la khin hi,” a ci hi.</row>
		<row book="9" chapter="18" verse="1-4" tag="">[1] David le Saul a kiho khit a kipanin Saul’ tapa Jonathan in ama pumpi zahin David a it hi. [2] Saul in tua ni a kipanin ama kiangah David omsak a, a pa’ inn-ah ciahsak lo hi. [3] Jonathan in ama pumpi zahin David it ahih manin amah tawh thuciamna khat a bawl hi. [4] Jonathan in ama silhlai a puantualpi suahin David pia a, a galkidalna le a namsau nangawn le a thal le a kawnggak zong a pia hi.</row>
		<row book="9" chapter="23" verse="16-18" tag="">[16] Tua ciangin Saul’ tapa Jonathan dingin David kiang Horesh-ah pai a, Pasian in hong huh ding hi, ci-in amah a hanthawn hi. [17] Amah in David kiangah, “Lau kei in; bang hang hiam cih leh ka pa Saul in nang hong sukhalo ding hi. Nang pen Israel-te tungah kumpi na hi ding a, kei pen nangma zom ka hi ding hi; ka pa Saul in zong hih thu thei hi,” a ci hi. [18] Tua ciangin amau tegel in TOPA’ mai-ah thuciamna bawl uh hi. Horesh-ah David om lai-in, Jonathan a inn-ah a ciah hi.</row>
		<row book="10" chapter="1" verse="17-18" tag="">[17] Tua ciangin Saul le a tapa Jonathan’ hangin kah la phuakin David kap a, [18] amah in Judah mite tungah hih kah la a kihilh nading thu a pia hi. Tua la penJashar Laibusungah kigelh hi. Amah in:</row>
		<row book="10" chapter="9" verse="6-11" tag="">[6] Tua ciangin Saul’ tapa Jonathan, a ta Mefibosheth David kiangah hong pai a, maipukin zahtakna a bawl hi. Tua ciangin David in, “Mefibosheth!” a ci hi. Amah in dawngin, “En in, na nasempa,” a ci hi. [7] Tua ciangin David in ama kiangah, “Lau kei in; bang hang hiam cih le na pa Jonathan’ hangin nangma tungah migitna kong lak ding a, na pu Saul’ leitang khempeuh nangma tungah kong piakik ding hi. Tua ciangin nangmah in ka sabuai-ah an na ne tawntung ding hi,” a ci hi. [8] Tua ciangin amah in zahtakna bawlin, “A sisa ui tawh a kibang kei bang lel, nong hici bawl nadingin na nasempa bang ka hi hiam?” a ci hi. [9] Tua ciangin kumpipa in Saul’ nasempa Ziba samin ama kiangah, “Saul le a innkuan tawh a kizom khempeuh na topa’ tupa’ tungah ka pia khin hi. [10] Nang le na tapate le na nasemte in ama a dingin lo na kho ding uh a, na topa’ tupa in annek ding a neihtheih nadingin a piangte na tunpih ding uh hi. Ahih hangin na topa’ tupa Mefibosheth in keima sabuai-ah an ne tawntung ding hi,” a ci hi. Ziba in tapa sawm le nga le nasem sawmnih nei hi. [11] Tua ciangin Ziba in kumpipa kiangah, “Ka to kumpipa in nong thupiak khempeuh tawh kizui-in na nasempa in hih ding hi,” a ci hi. Tua ahih ciangin kumpipa’ tapate khat bangin Mefibosheth in David’ sabuai-ah an a ne hi.</row>
		<row book="10" chapter="10" verse="2" tag="">[2] Tua ciangin David in, “Keima tungah a pa thuman takin hong gamtat bangin Nahash’ tapa Hanun’ tungah thuman takin ka gamta ding hi,” a ci hi. Tua ahih ciangin David in a pa’ hangin amah a hehnem dingin a nasemte a sawl hi. David’ nasemte Ammon mite’ gamah va tung uh hi.</row>
		<row book="10" chapter="15" verse="20-21" tag="">[20] Nang pen zan mah beka hong pai na hi hi. Koi lai munah kei pai ding cih thei lopi-in kote tawh a kawivak dingin nang hong bawl ding ka hi hiam? Ciahkik in, na sanggamte ciahpih in. TOPA in itna kip le thumanna nang’ tungah hong lak ta hen,” a ci hi. [21] Ahih hangin Ittai in kumpipa dawngin, “ TOPA nungta-in, ka to kumpipa zong nungta ahih mah bangin, sih nading ahi a, hin nading ahi zongin ka to kumpipa a omna peuhpeuhah na nasempa om ding hi,” a ci hi.</row>
		<row book="10" chapter="15" verse="36-37" tag="">[36] En in, amau’ tapa tegel, Zadok’ tapa Ahimaaz le Abiathar’ tapa Jonathan, amaute tawh omkhawm hi. Na zak peuhpeuh amaute’ tungtawnin kei tungah nong puak ding hi,” a ci hi. [37] Tua ahih ciangin Jerusalem-ah Absalom a lut laitakin David’ lawmpa Hushai zong khuapi sungah a pai hi.</row>
		<row book="12" chapter="2" verse="2" tag="">[2] Elijah in Elisha kiangah, “Hih lai-ah khawl in, kong thum hi; bang hang hiam cih leh TOPA in Bethel ciang dong kei hong sawl hi,” a ci hi. Ahih hangin Elisha in, “ TOPA nungta a, nangmahmah na nuntak mah bangin, nang kong nusia ngei kei ding hi,” a ci hi. Tua ahih ciangin amaute Bethel dongah paisuak uh hi.</row>
		<row book="18" chapter="2" verse="11-13" tag="">[11] Job’ lawmte thum, Teman khuami Elifaz, Shuah gammi Bildad, le Naamah gammi Zofar-te in Job in a thuak gimna thu teng a zak uh ciangin a inn ciat panun amah a hehnem ding le a hanthawn dingin kituahin hong paikhawm uh hi. [12] Amaute in a gamla sim mun panin Job a muh tungun amah thei pah lo uh hi. Tua ciangin amaute a gingin kapkhia uh a, a puan uh balkekin a lu tung uh a tukik dingin leivui lawnto uh hi. [13] Tua ciangin leilakah sun sagih le zan sagih sung amah tawh tukhawm uh a, ama thuakna a nasiat mahmah lamtak mu uh ahih manin kuamah in kam khat beek a paupih ngam kei uh hi.</row>
		<row book="18" chapter="6" verse="14-15" tag="">[14] “Pasian ka nusia a, ka nusia kei zongin, hih bang lungkham hunin lawm citak ka kisam hi. [15] No ka lawmte pen, lui tuikhang bang, a mangthang pak tui let bang,</row>
		<row book="18" chapter="16" verse="21" tag="">[21] Mi khat in a lawmpa a’ ding a thumsak mah bangin mi khatpeuh in Pasian’ kiangah kei a dingin hong thuumsak leh ka ut hi.</row>
		<row book="18" chapter="19" verse="13-22" tag="">[13] “Pasian in ka sanggamte hong taisansak a, kei hong theisate kiangah khualmi ka suak hi. [14] Ka behte le ka lawmte beimang khinta uh hi. [15] Ka inn-ah a hong tung ngei keima zinte in hong mangngilh ta a, ka na a sem numeite in khualmi bangin hong bawl uh a, amaute’ mai-ah midangpi khat ka suak hi. [16] Ka nasemte khatpeuh ka sap ciangin hong dawng nuam lo uh a, hong huhna ding uh ka thum ciang nangawnin hong thudon lo uh hi. [17] Ka zi nangawn in ka gimnam thuak zo lo a, ka sanggamte mahmah in zong hong naih nuam lo uh hi. [18] Naupang melmawl nangawn in kei hong simmawh uh a, kei hong muh uh ciangin hong nuihsan uh hi. [19] Ka lawm it pente nangawn in kei hong muhdah et uh a, ka it pente nangawn in kei hong langbawl uh hi. [20] Ka guh tungah ka vun kol dihdiahin om a, a nungta liailiai bekin kei a om ka hi hi. [21] Hong hehpih un! Hong hehpih un! Keima lawmte hi lo na hi uh hiam? Pasian in kei hong satpai ta hi. [22] Pasian’ hong bawlsiat bangin bang hangin no zong kei hong bawlsia ding na hi uh hiam? Nong gimsakna uh kicing ta hoh hi lo ahi hiam?</row>
		<row book="19" chapter="26" verse="4" tag="">[4] Mikhialte tawh tukhawm loin, thusim neite tawh ka kipawl kei hi.</row>
		<row book="19" chapter="28" verse="3" tag="">[3] Amau’ lungsim sungah siatna a om hinapi a vengte tawh kilemna thu a gen khem, siatna bawlte, migilote tawh kei hong lakhiakhawm kei in.</row>
		<row book="19" chapter="31" verse="11" tag="">[11] Ka vengte khempeuh’ nuihsat ka suak a, ka vengte tungah a cikzethuai ka hi a, ka meltheih khempeuhte’ gimneih mi ka suak hi. Konglakah hong mute in kei hong peelin hong taisan uh hi.</row>
		<row book="19" chapter="38" verse="11" tag="">[11] Ka gim thuakna-ah ka lawmte le ka kithuahpihte kidang koih uh a, keima behte nangawn kei kiang pan gamla om uh hi.</row>
		<row book="19" chapter="41" verse="6" tag="">[6] Keimah a en dingin mi hong pai ciangin, kam mawkna a pau uh hi. A lungsim uhah siatna kaikhawm uh a, a paikhiat uh ciangin a genthang uh hi.</row>
		<row book="19" chapter="41" verse="9" tag="">[9] Ka muan, ka lawm it pa, keima an a ne pa nangawn in a khetul tawh kei hong peek vial hi.</row>
		<row book="19" chapter="55" verse="12-14" tag="">[12] Kei hong phin galte hi lo hi. Hi leh ka thuakzo ding hi. Kiphatsakna tawh kei hong bawlte, langpang mi hi lo hi. Hi leh ama kiang panin ka bu thei ding hi. [13] Ahih hangin ka kikimpih, ka kikholhpih, ka lawm theih mahmah, nangmah na hi hi. [14] Kam khum tawh i kihoho ngei a, Pasian’ inn sungah i kikhawl khawm ngei hi.</row>
		<row book="19" chapter="55" verse="21" tag="">[21] Ama kampau, thawhbat sangin nelzaw a, ahi zongin a lung sungah muhdahna om hi. A kammalte sathau sangin nipzaw a, ahi zongin tuate pen namsau hiam mahmah tawh kibang hi.</row>
		<row book="19" chapter="88" verse="18" tag="">[18] Kei hong itte le ka lawmte keimah nong pelhsak khin a, khuamial bekbek, keima kikholhpih ahi hi.</row>
		<row book="19" chapter="133" verse="1" tag="">[1] En un, sanggamte pumkhat suakin a tut khawm uh ciangin bangzahin hoihin nuam ahi hiam?</row>
		<row book="19" chapter="141" verse="4" tag="">[4] Mawh bawlnopna lungsim hong neisak kei inla, a gilo mite tawh hong kikhawlsak kei in. Amau’ anlimte hong duhgawh sak kei ta in.</row>
		<row book="20" chapter="3" verse="32" tag="">[32] Bang hang hiam cih leh TOPA in a sia-in a gamtate mudah a, thuman mite bek a pawlpih dingin a la hi.</row>
		<row book="20" chapter="4" verse="14-15" tag="">[14] Migilote tawh kikhawl kei inla, amau’ gamtatnate zui kei in. [15] Amau’ gamtat bangin gamta peuhmah ke’n! Gitlohna peel in! Paisan inla, na maban sem in.</row>
		<row book="20" chapter="11" verse="13" tag="">[13] Mi a gensiasiate tungah thusim kigen ngam lo a, a muanhuai mite’ tung bekah thusim kigen ngam hi.</row>
		<row book="20" chapter="12" verse="26" tag="">[26] Midikte in a gamtatna uh tel et a, migilote a gamtatna un lam pialsak hi.</row>
		<row book="20" chapter="13" verse="20" tag="">[20] Mipil tawh kikhawl lecin na pil ding a, mihai tawh kikhawl lecin gimna na thuak ding hi.</row>
		<row book="20" chapter="16" verse="7" tag="">[7] TOPA’ deih bangin gamtatna pen galte nangawn lawma kaihzawhna ahi hi.</row>
		<row book="20" chapter="16" verse="28-29" tag="">[28] Mihoih lote in kitotna piangsak a, mi gensiate in lawmta ki-it kimlai kimudahsak hi. [29] A ngongtat mite in a lawmte zol a, lungkhamna sung tunpih hi.</row>
		<row book="20" chapter="17" verse="9" tag="">[9] Mi’ khialhna a maisakte midangte in itin lawm hau uh a, mi’ khialhna ciaptehna pen lawm taanna ahi hi.</row>
		<row book="20" chapter="17" verse="17" tag="">[17] Lawm citak in a tawntungin hong it a, i sanggamte pen i lungkhamna a hong thuakpih dingin a piang ahi hi.</row>
		<row book="20" chapter="18" verse="24" tag="">[24] Lawm pawlkhatte sauvei kimang lo a, lawm pawlkhatte sanggam sangin kipzaw hi.</row>
		<row book="20" chapter="19" verse="4" tag="">[4] Mihaute in lawm mu thuahthuah a, mizawngte in a neihsun teng nangawn khahsuahsuah uh hi.</row>
		<row book="20" chapter="19" verse="6-7" tag="">[6] A cingh mihau pa’ maipha ngah ding ki-ut ciat a, na a piak mi khempeuh ama lawm ahi hi. [7] Mi khempeuh in a sanggam zawng pa uh mudah ciat ahih manin a lawmte in a taisatna a thu lamdang hi lo hi.</row>
		<row book="20" chapter="20" verse="19" tag="">[19] Mi a gensia kawikawite in thu im thei lo hi. Tua banga mi haipaute tawh kikhawl kei in.</row>
		<row book="20" chapter="22" verse="11" tag="">[11] Kamsiamna in kumpipa’ lawm hong suaksak a, ahi zongin TOPA in lungsim takpi a deih hi.</row>
		<row book="20" chapter="22" verse="24-25" tag="">[24] A hehbaih mite tawh kipawl kei unla, a lungtom mite tawh kikhawl kei un. [25] Amau’ hoih lohnate na zuihkhak loh nadingun na kidop kei uhleh note in zong na awklawh kha ding uh hi.</row>
		<row book="20" chapter="24" verse="1" tag="">[1] Migilote eng kei inla, amaute tawh kikhawl kei in.</row>
		<row book="20" chapter="25" verse="17" tag="">[17] Na vengte’ inn-ah hawh mun lua kei in. Hong cimtakin hong mudah kha ding hi.</row>
		<row book="20" chapter="25" verse="19" tag="">[19] Haksat hunin a zuautat mi muanin neihkhakna pen hana, ahih kei leh khebai tawh kibang hi.</row>
		<row book="20" chapter="25" verse="26" tag="">[26] Mihoih khat in mihoih lote’ gamtatna a zuihkhak ciangin hawktui nin, ahih kei leh tui uih tawh kibang hi.</row>
		<row book="20" chapter="26" verse="23-25" tag="">[23] Tungtham beka kam khum pauna pen cimbeng kizut leibeel tawh kibang hi. [24] A simtat mi in a kampi bek tawh thuhoih gen a, a lungsimah zuauthu bek om hi. [25] A lungsimah a deihhuai lo thu sagih tak om ahih manin kam khum takin a pau manin umkha kei in.</row>
		<row book="20" chapter="27" verse="5-6" tag="">[5] Itna i seel bawl sangin a langtangin taina hoihzaw hi. [6] I lawmte in hong liamsak hangin i hoihna ding a hong deihsakna hizaw hi. I galte in hong ngawng kawina pen hong lehbawlna ahi hi.</row>
		<row book="20" chapter="27" verse="9-10" tag="">[9] Sathau namtui le paknamtui in lung nuamsak a, lawmte’ limbawlna in tha hatsak hi. [10] Na lawmte daangkoih kei inla, na pa’ lawmte dong nangawn lawm bawl in. Na lungkham ciangin na sanggampa va ko kei in. A gamla-ah a om i sanggampa sangin a nai-ah a om i vengpa kimangzaw hi.</row>
		<row book="20" chapter="29" verse="3" tag="">[3] Pilna a deih mi in a pa lungdamsak a, numei paktat tawh a kikhawl mi in a neihsa teng lawnmang hi.</row>
		<row book="21" chapter="4" verse="9-12" tag="">[9] Mi khat sangin mi nih hoihzaw hi; amau’ sepna thaman a tamzaw ngah uh hi. [10] Bang hang hiam cih leh khat cimawh leh a khat in huh a, mi khat guak pen cimawh zenzen leh a huh ding om lo ahih manin a dahhuai pha mahmah ahi hi. [11] Khua a dam ciangin mi nih lumkhawm leh khua lum hi; khat guak bangci khualum theih ding ahi hiam? [12] Mi khat bek hileh zawhnop kisa a, nih pha leh kizo zo lo hi. Zang thum a kiheek khauhual bawhsat hak hi.</row>
		<row book="24" chapter="9" verse="4" tag="">[4] Mi khempeuh a inn vengte uh kidawm uh hen la, a sanggamte uh muang kei uh hen. Bang hang hiam cih leh sanggamte khem hat ciat uh a, inn vengte khempeuh zong gensiat hat ciat uh hi.</row>
		<row book="30" chapter="3" verse="3" tag="">[3] Mi nih, thukimna om masa lopi-in lampi-ah tonkhawm thei uh ahi hiam?</row>
		<row book="33" chapter="7" verse="5" tag="">[5] Na vengte’ thu upin nei kei inla, na lawmte zong muanin nei kei in. Na ang a lum na zi kiang nangawnah thu na gen ding kidawm in.</row>
		<row book="40" chapter="5" verse="29-30" tag="">[29] Tua ahih manin na mit taklam in na mawh nading hong piansak leh khelkhia inla paai in. Na pumpi bupin hell khuk sungah hong kikhul sangin na pumpi na khat pelem leh nang a dingin hoihzaw lai hi. [30] Na taklam khut in na mawh nading hong piansak leh sattan inla paai in. Na pumpi bupin hell khuk sungah hong kikhul sangin na pumpi na khat pelem leh nang a dingin hoihzaw lai hi.</row>
		<row book="40" chapter="7" verse="16" tag="">[16] Amaute’ gamtatna tawh amau’ pianzia na thei ding uh hi. Lingvom kung panin leenggah kilo ngei a, sialtalling kung panin theigah kilo ngei ahi hiam?</row>
		<row book="40" chapter="18" verse="20" tag="">[20] Bang hang hiam cih leh keima minin mi nih le thum bek nangawn a kikhopna peuhpeuhah kei ka om hi,” a ci hi.</row>
		<row book="41" chapter="9" verse="37" tag="">[37] “Keima hangin hih bang naupangno khat a limbawl mi in kei hong limbawl hi a, kei hong limbawl mi in kei hong limbawl hi loin kei hong sawl pa a limbawl ahi hi,” a ci hi.</row>
		<row book="42" chapter="6" verse="31" tag="">[31] Note tungah a hong kibawl ding na deih uh bangin midangte tungah na bawl un.</row>
		<row book="42" chapter="22" verse="48" tag="">[48] Ahi zongin Jesuh in ama kiangah, “Judas aw, napna tawh Mihing Tapa lehhek na hi hiam?” a na ci hi.</row>
		<row book="43" chapter="11" verse="5-6" tag="">[5] Jesuh in Martha-te unau le Lazaras it mahmah hi. [6] Tua hinapi-in a cinat a zakkhit ciangin tua lai-ah ni nih taam lai veve hi.</row>
		<row book="45" chapter="12" verse="10" tag="">[10] Unau ki-itna lungsim nei unla, khatlekhat kizahtak bawl ding lamsang kidem un.</row>
		<row book="43" chapter="13" verse="34-35" tag="">[34] Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un. [35] Note khatlekhat ki-it le-uhcin keima nungzuite na hihna uh mi khempeuh in hong thei ding uh hi,” a ci hi.</row>
		<row book="45" chapter="14" verse="1" tag="">[1] Upna neu mite pawlbawl unla, na ngaihsutna uh a kituah kei leh zong mawhsak kei un.</row>
		<row book="43" chapter="15" verse="12-15" tag="">[12] “Note tungah ka hong piak thu in: Note ka hong it zahin note khatlekhat na ki-it un. [13] Lawmte’ tang ding sih ngamna sangin lawmte itna a lianzaw om nawn lo hi. [14] Ka hong thupiak bangin na gamtat uhleh ka lawmte na hi uh hi. [15] Nasemte in a tote’ nasepna bangmah thei lo ahih manin note pen nasemte ka hong ci nawn kei ding hi. Ka Pa’ tung panin ka zak thu khempeuh note kiangah hong genkhin ka hih manin note, lawm, ka hong ci zaw ding hi.</row>
		<row book="45" chapter="16" verse="4" tag="">[4] Amaute pen kei a dingin a si ngam uh ahi hi. Amaute tungah a lungdam kei guak bek zong hi loin, Gentail pawlpi mi khempeuh zong a lungdam ahi hi.</row>
		<row book="45" chapter="16" verse="17" tag="">[17] Lawmte aw, note’ theihsa thute gensia langpangin, mite’ upna nawngkaisakin pawl a kikhensak mite kidawm un. Tua bang mite tawh kikhawl vet kei un.</row>
		<row book="46" chapter="5" verse="9-11" tag="">[9] Lai ka hong gelhna sungah, numei tawh a paktat mite tawh na kikholh loh nading uh ka hong gen hi. [10] Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hi lo hi. Tuate tawh kikhawl lo ding ci lehang, leitung panin paikhia un, cihna suak ding hi. [11] Tua ka hong laigelhna sungah ka cihnopna pen, thu upna sungah unau khat hi hang, ci napi-in numei tawh a paktat, a huaiham, milim a bia, mi gensia, zukham, ahih kei leh a guta theite tawh kikhawl kei un, cihnopna ahi hi. Tua bang mite tawh an ne ding nangawnin zong na tukhawm kei un.</row>
		<row book="47" chapter="6" verse="14-15" tag="">[14] Thu um lo mite tawh na na semkhawm kei un. Midik le mimawh bangci-in kipawlthei ding a, khuavak le khuamial bangci-in omkhawm thei ding ahi hiam? [15] Khrih le Dawimangpa bangci-in kithutuak thei ding a, thu um mi le thu um lo mi bangci-in a ngaihsutna uh kibang thei ding ahi hiam?</row>
		<row book="46" chapter="10" verse="24" tag="">[24] A kuamah peuh in note’ angsung ding bek zong kei unla, midangte’ phattuam nading zongzaw un.</row>
		<row book="46" chapter="15" verse="33" tag="">[33] Sanggamte aw, mi’ khemsa-in ta kei un. Kikholhpih hoih lote in mi siasak thei hi.</row>
		<row book="48" chapter="6" verse="1-2" tag="">[1] Sanggamte aw, mi khatpeuh a gamta khial a om ciangin, Kha Siangtho’ deihna bangin a nungta note in tua a khial pa a manin a gamtatkik theih nadingin thunem zangin na huh un. Note in zong amah bangin ze-etna na tuahkhak loh nadingun na kikem un. [2] Thu haksa na tuah uh ciangin khatlekhat na kihuh un. Tua hileh Khrih’ thukham a zui na hi uh hi.</row>
		<row book="49" chapter="4" verse="1-5" tag="">[1] Tua ahih ciangin Topa’ na ka sepna hangin thong a kia keimah in note’ nuntakzia dingin a hong deihna tawh a kilawm a kituakin na nuntak nadingun ka hong hanthawn hi. [2] Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un. [3] Kha Siangtho kimakai sakin, khatlekhat kilemin pawlkhat na hihna uh na kipsak tawntung un. [4] A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Kha Siangtho zong khat bek mah a neikhawm ihi hi. [5] Topa khat bek, upna khat bek, tuiphumna khat bek mah a zangkhawm ihi hi.</row>
		<row book="49" chapter="5" verse="6" tag="">[6] Hih bang mawhnate i bawl hangin phamawh kei, ci-in a mawk gen mite’ khemsa-in ta kei un. Pasian thu mang loin hih bangin a gamta mite in Pasian’ hehna a thuak ding uh ahi hi.</row>
		<row book="50" chapter="1" verse="3" tag="">[3] Note ka hong phawk simin ka biak Pasian tungah ka lungdamna ka ko hi.</row>
		<row book="50" chapter="2" verse="19-20" tag="">[19] Note kiang panin thu ka zakna hangin ka lung a noptheih nadingin note kiangah Timoti ka hong paisak baih nadingin Topa Jesuh in hong huh ding hi, ci-in ka lamen hi. [20] Note ka hong lunghihmawh zahin amah bek mah in note hong lunghihmawhpih hi.</row>
		<row book="51" chapter="3" verse="13-14" tag="">[13] Note lakah khatlekhat a kilungkim lo na om uh ciangin khatlekhat na mawhna uh kimaisakin na kihuh ciat un. Topa in note’ mawhna hong maisak bangin note zong khatlekhat na mawhna uh na kimaisak ding uh hi. [14] Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un.</row>
		<row book="52" chapter="5" verse="11" tag="">[11] Tua ahih manin tu laitakin na omzia uh mah bangin khatlekhat kihanthawnin na kihuh ciat ta un.</row>
		<row book="53" chapter="3" verse="6" tag="">[6] Sanggamte aw, i Topa Jesuh Khrih min tawh kong sawlnop uh thu panin: Note tungah ka hong hilhsa uh thute a zui lo, a thadah gamtat thu uppih mite tawh na kikhawl kei un.</row>
		<row book="55" chapter="3" verse="5" tag="">[5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in.</row>
		<row book="55" chapter="4" verse="16" tag="">[16] Keimah kihut nading thu ka gen masak ni-in kuamah in hong koppih loin hong taisanmang uh hi. Tua thu hangin mawhsakna thuak kei beek uh hen!</row>
		<row book="58" chapter="10" verse="24" tag="">[24] Khatlekhat ki-itin a hoih nate i sep nadingin kihanthawn ciat ni.</row>
		<row book="59" chapter="2" verse="23" tag="">[23] Lai Siangtho in, “Abraham in Pasian um a, a upna hangin Pasian in mihoihin a sang hi,” ci-in a genna thumanin tung takpi a, Abraham pen Pasian’ lawmpa kici hi.</row>
		<row book="62" chapter="4" verse="7" tag="">[7] Ka it lawmte aw, Pasian pen itna hong piankhiatna bulpi ahih manin eite khatlekhat ki-it ni. Itna a nei mi peuhmah, Pasian’ tate hi a, Pasian a thei uh hi.</row>
		<row book="62" chapter="4" verse="21" tag="">[21] Khrih in eite tungah hong thupiakna in: Pasian a it mi in a Khristian mipihte zong it ding hi, cihna ahi hi.</row>
		<row book="64" chapter="1" verse="2" tag="">[2] Ka lawm it Gaias aw, nang na ci damin na vai khempeuh zong na maa pai ding hi, ci-in ka lamen hi. Kha thu tawh kisai lamsangah zong bangmah lungkhamna om lo ding hi, ci-in ka thei hi.</row>
	</category>
	<category id="60">
		<row book="2" chapter="22" verse="14" tag="">[14] “Mi khat in a vengte’ gan khat peuhpeuh kawm a, a nei pa om loin a liam a, a si zongin, amah in a kicingin loh ding hi.</row>
		<row book="2" chapter="22" verse="25-26" tag="">[25] “Note tawh a om, a zawng keima mite khat peuhpeuh tungah sum leitawi na piak uhleh, ama tungah sum leitawi a piapa bangin na om kei ding uh a, ama tung panin a meet na dok kei ding uh hi. [26] Khapna ahi na vengpa’ puan silh lai na lak ngei khak leh nitum ma-in ama tungah na pia kik ding hi.</row>
		<row book="3" chapter="19" verse="11" tag="">[11] “Note na guta kei ding uh hi. A man loin na gamta kei ding uh a, khatlekhat tungah zuau na kigen kei ding uh hi.</row>
		<row book="3" chapter="25" verse="36-37" tag="">[36] Na sanggampa uh no kiangah hong ten theih nadingin ama tung panin a meet a khang la kei unla, na Pasian uh zahtak un. [37] Note in ama tungah a meetin sum leitawi pia loin, ama tungah a meetin na an uh zong na pia kei ding uh hi.</row>
		<row book="5" chapter="15" verse="1-8" tag="">[1] “Kum sagih a cin simin leiba maisakna na nei ding uh hi. [2] Maisak nading zia in: Leitawi a pia mi khempeuh in a vengte tungah leitawi a a piaksate maisak ding hi. TOPA’ maisakna thu kigen khin ahih manin a vengpa, a sanggampa’ tung pan kuamah in leiba siik nawn lo ding hi. [3] Gamdang mite’ tung pan na siik thei ding uh a, ahih hangin na sanggamte uh tung panin no-a’ hong bat peuhmah na maisak ding uh hi. [4] “Ahih hangin tuni-a kong gen hih thupiakna khempeuh zui-in TOPA note’ Pasian’ aw na ngaih nak-uhleh note’ lakah a zawng om lo ding hi (bang hang hiam cih leh TOPA na Pasian un na neih dingun gamhluahin hong piak leitang tungah TOPA in note thupha hong pia ding hi). [5] “Ahih hangin tuni-a kong gen hih thupiakna khempeuh zui-in TOPA note’ Pasian’ aw na ngaih nak-uhleh note’ lakah a zawng om lo ding hi (bang hang hiam cih leh TOPA na Pasian un na neih dingun gamhluahin hong piak leitang tungah TOPA in note thupha hong pia ding hi). [6] Bang hang hiam cih leh TOPA na Pasian un hong ciamsa bangin note thupha hong pia ding a, minam tampi tungah leitawi na pia ding uh a, ahih hangin note in lei na tawi kei ding uh hi. Minam tampite na uk ding uh a, ahih hangin amaute in note hong uk lo ding uh hi. [7] “ TOPA na Pasian un note hong piak gam sunga na khuate uh khat peuhpeuh sungah na sanggam khat uh note lakah a zawng a om leh na lungsim uh khauhsak loin, na sanggam zawng pa uh huh loin na om kei ding uh hi. [8] Ama tungah na cingh gamtat ding uh a, bangbang hitaleh ama kisap zah na leitawi ding uh hi.</row>
		<row book="5" chapter="15" verse="11" tag="">[11] Bang hang hiam cih leh leitang tungah mizawng bei ngei lo ding hi. Tua ahih ciangin, ‘Gam sungah a om na sanggampa, na a kisam mite le mizawngte tungah na cingh mahmah ding uh hi,’ ci-in thu kong pia hi.</row>
		<row book="5" chapter="23" verse="19-20" tag="">[19] “Na sanggampa tungah sumgum hitaleh, ankhing hitaleh, a meet ngaihsutna-in na khat peuhpeuh leitawi na pia kei ding uh hi. [20] Gamdang mi tungah a meetin leitawi na pia thei ding uh a, ahih hangin na sanggampa tungah a meetin leitawi na pia kei ding uh hi. Hihte pen a luah dingin na tumna uh gam sungah TOPA na Pasian un na sepna khempeuh uhah thupha hong piak theih nading ahi hi.</row>
		<row book="5" chapter="28" verse="12-13" tag="">[12] Note’ leitangah ama hunin guah a zusak ding le na sepna khempeuh uh thupha a pia dingin TOPA in a na hoih kholna vantung note hong hon ding hi. Note in minam tampite tungah leitawi na pia ding uh a, ahih hangin note in leitawi na la kei ding uh hi. [13] Note in tuni-a kong thugente limtakin zuihna tawh TOPA na Pasian uh thupiaknate mangin, tuni-a no kong thupiakna kammalte panin, pasian dangte’ na semin a bia dingin na pial kei nak-uhleh, TOPA in a makai-in note hong bawl ding a, mi’ nung zui-in hong bawl lo ding hi. Tunglam bekah na kah ding uh a, na nuaikiat ngei kei ding uh hi.</row>
		<row book="5" chapter="28" verse="43-44" tag="">[43] “Note lakah a om peemtate lian semsem ding uh a, note na neu semsem ding uh hi. [44] Amaute in note’ tungah leitawi hong pia ding uh a, note in amaute tungah leitawi na pia kei ding uh hi. Amaute a makai hi-in, note a nungzui na hi ding uh hi.</row>
		<row book="12" chapter="6" verse="5" tag="">[5] Ahih hangin khat in singluang a tan laitakin a heitang leengin tui sungah kia hi. Amah kiko-in, “Ala, ka topa! A kikawm hi ve’n,” a ci hi.</row>
		<row book="19" chapter="15" verse="5" tag="">[5] ama sum a meetin a kha lo, thutang mite a langpan lo, golhguk a la lo mite teng ding uh hi. Hih bangin a gamtate pen ling ngei lo ding hi.</row>
		<row book="19" chapter="24" verse="1" tag="">[1] Leitung le a tunga omte, leitung le a tunga tengte TOPA -a’ ahi hi.</row>
		<row book="19" chapter="34" verse="17-20" tag="">[17] Huhna a ngen dingin thumante a kiko ciangin TOPA in za a, a haksatna khempeuh panun amaute a honkhia hi. [18] Lungsim kitamzante kiangah TOPA hong om a, lungsim zangawpte a hon hi. [19] Thuman mi’ thuakna a tam mahmah hangin tuate khempeuh panin TOPA in amah a hon hi. [20] Amah in thuman mipa kem a, a guh khat zong kitan lo hi.</row>
		<row book="19" chapter="37" verse="21" tag="">[21] Migilo in leitawi la a, lohkikzo nawn lo hi. Thuman mi ahihleh cingh-in mi a pia hi.</row>
		<row book="19" chapter="37" verse="25-26" tag="">[25] Thuman mi a kinusiacip, a suanlekhakte ngen tawmin a kivak, ka neu lai a kipanin tu-a ka teek hun ciang dong ka mu ngei nai kei hi. [26] Amah in mi citpiak ngitngetin, mi tungah leitawi piakhia a, a suanlekhakte zong thupha ngah mi a suak hi.</row>
		<row book="19" chapter="112" verse="5" tag="">[5] Cingh gamtatin mite tungah leitawi pia a, thutangin a gamta mite tungah thu a hoih hi.</row>
		<row book="20" chapter="3" verse="6" tag="">[6] Na hihna khempeuhah amah phawk in. Tua hileh lampi man amah in hong lak ding hi.</row>
		<row book="20" chapter="3" verse="9" tag="">[9] Na neihsa le na anpalte tawh TOPA zahtak in.</row>
		<row book="20" chapter="3" verse="27-28" tag="">[27] Na hihzawh ding ahih nakleh midangte’ kitangsapna huh tawntung in. [28] Na vaihawmsak theihpah ding thute ahih nakleh , zing ciangin hong paikik in, ci-in a hun sotto kei in.</row>
		<row book="20" chapter="6" verse="1-8" tag="">[1] Ka ta aw, na lawmte khatpeuh in sum leitawi a lak ciangin a lohzawh kei leh ama tangin a lohsak dingin kam na ciamkha hiam? [2] Na kampauna hangin nang hong kimanin, na thuciamna hangin na awkkha hiam? [3] Ka ta aw, tua bang na hih khak leh, tua mipa’ khut sungah a om na hi hi. Na suahtak theih nadingin manlangin a kiangah pai inla, hong khah nadingin ama kiangah thum in. [4] Ihmumu kei inla, om mawkmawk kei in. [5] Sabeng pa’ kiang panin a suahtak nadingin sakhi a tai bangin, thangah a awk vasa a kitom bangin na suahtak nadingin hanciam in. [6] Thadahpa aw, miksite kiangah pai inla, amau’ nuntakzia va en in. [7] Amaute in a uk ding le a makai ding kuamah nei lo napi-in, [8] khuakhal sungin a nek ding uh, tuk hun sungin kaikhawm khol uh hi.</row>
		<row book="20" chapter="11" verse="15" tag="">[15] Midang khat’ leiba lohsak ding na kiciam leh na kisik ding hi. Tua bang thu-ah kihel kei lecin nang a dingin hoihzaw hi.</row>
		<row book="20" chapter="11" verse="24" tag="">[24] Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi.</row>
		<row book="20" chapter="13" verse="11" tag="">[11] Ol takin hauhpakna oltak mahin kiamkik pah a, haksapi-in hauhtohna khangto semsem hi.</row>
		<row book="20" chapter="17" verse="18" tag="">[18] Thu a ngaihsun thei lo mihaite bek midang’ leiba lohsak dingin kipia ngam hi.</row>
		<row book="20" chapter="22" verse="7" tag="">[7] Mihaute in mizawngte uk a, leitawi a late pen a piate’ sila a suak hi.</row>
		<row book="20" chapter="22" verse="26-27" tag="">[26] Midangte’ leiba lohsak dingin kamciamin leiba tavuan lakha kei un. [27] A leiba lohsakzo kei le-uhcin na lupna nangawn uh hong kidawhkhiatsak ding hi.</row>
		<row book="20" chapter="27" verse="13" tag="">[13] Mi khat in gamdang mi khat’ leiba a lohsak dingin kam a ciam leh a ciam bangin ama neihsa kilaksak takpi ding hi.</row>
		<row book="20" chapter="27" verse="23" tag="">[23] Na tuuhonte hoihtakin thei inla, na bawnghonte hoihtakin kem in.</row>
		<row book="20" chapter="28" verse="8" tag="">[8] A meet a pung lakna tawh a hau mipa pen mizawngte a hehpih mipa a dingin sum a zonsak hi lel hi.</row>
		<row book="21" chapter="5" verse="5" tag="">[5] Na thuciamna bangin na tunsak kei ding le thu ciam vet kei zaw in.</row>
		<row book="21" chapter="5" verse="10" tag="">[10] Sum deihna lungsim na neih leh lungkim hun cih na nei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi ahi hi.</row>
		<row book="26" chapter="18" verse="7-9" tag="">[7] Kuamah khem lo a, kuama na zong sut lo hi. Sum leitawi a lapa in khapna van a apte zong piakik hi. Gilkialte an vakin, puan nei lote puan guan hi. [8] A meet bekbek lunggulhna-in sum leitawi pia lo hi. Gamtatsiat ding ut lo a, mite’ thu a manin khensak hi. [9] Amah in ka thupiakte mangin, ka thukhamte hoihtakin zui hi. Tua bang mi pen mihoih ahih manin nungta ding hi, Topa PASIAN in ci hi.</row>
		<row book="37" chapter="2" verse="8" tag="">[8] Leitung a a om ngun le kham khempeuh keima-a’ ahi hi.</row>
		<row book="40" chapter="5" verse="7" tag="">[7] Midang a hehpih mite tungah Pasian in hehpihna pia ding ahih manin thupha ngah mi ahi uh hi.</row>
		<row book="40" chapter="25" verse="27" tag="">[27] sumkholna-ah ka sum na koihsak lecin hoih ding hi. Tua hileh tu-a ka hong tunkik ciangin a bulpi le a meet ka ngahkhawm ding hi.</row>
		<row book="40" chapter="5" verse="26" tag="">[26] A mantakin kong genin-ah: Na liau sum na piak khit dong matengin thong sung panin na suakta ngei kei ding hi.</row>
		<row book="40" chapter="5" verse="42" tag="">[42] Mi khat peuhpeuh in na khat peuhpeuh hong nget leh na pia inla, nang kiang panin na a hong leitawi mite na pia in.</row>
		<row book="40" chapter="6" verse="24" tag="">[24] “Kuamah, to nih’ sila hikhawm thei lo hi. Khat mudahin khat it ding a, khat tungah thumanin khat simmawhbawl ding hi. Note in Pasian’ na le leitung sum na na semkhawm zo kei ding uh hi.</row>
		<row book="40" chapter="6" verse="31-33" tag="">[31] Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. [32] (Gentail mite in lunghihmawh penin a neihte uh hih bangte ahi hi.) Hih nate khempeuh na kisap lamtak uh vantungah a om na Pa un a thei hi. [33] Thudang khempeuh sangin Pasian’ ukna le ama deihna na zuih theih nading uh thupi ngaihsut masazaw un. Tua hileh hih na kisapna dangte khempeuh uh zong hong piathuah veve ding hi.</row>
		<row book="40" chapter="18" verse="34" tag="">[34] Kumpipa zong a heh suak ahih manin a leiba khempeuh a lohkhit matengin thong sungah a kikhum nadingin thu a pia hi.</row>
		<row book="42" chapter="6" verse="34-36" tag="">[34] Ngahkik ding na lametna uh mite tung bekah leitawi na piak uhleh bang hangin thupha ngah ding na hi uh hiam? Mawhneite nangawn in zong a piakzah mah uh a ngahkik dingin khatlekhat kileitawi uh hi. [35] Tua bang lelin note na gamta kei ding uh hi. Na galte uh itin amaute tungah thupha bawl unla, lohkik ding lamen loin leitawi pia un. Tua hileh na thaman uh lian ding a, a Lianpen Pasian’ tate na hi ding uh hi. Bang hang hiam cih leh lungdamna mel a theithei lo mite le a huaiham mite tungah amah migi hi. [36] Tua ahih manin na Pa un hehpihna a neih bangin note in zong hehpihna lungsim nei ta un.</row>
		<row book="42" chapter="14" verse="28" tag="">[28] Mi khatpeuh in inn lianpi khat lamding a sawm le, ka zozo ding hiam cih a theih nadingin a bei dingzah tuat masa hi.</row>
		<row book="42" chapter="16" verse="11" tag="">[11] Hih leitung sumte-ah na cihtak kei uhleh kua in no tungah vantung sum hong ap ngam ding ahi hiam?</row>
		<row book="44" chapter="17" verse="30" tag="">[30] Pasian in mihingte’ theih loh hun lai-a a gamtatnate uh phamawh a sak loh hangin, tu-in mun khempeuha om mi khempeuhte a gamtat siatna panun a kihei nadingun thu a hong pia khinzo hi.</row>
		<row book="45" chapter="6" verse="23" tag="">[23] Bang hang hiam cih leh mawhna in thaman hong piak pen sihna hi a, ahi zongin i Topa Jesuh tawh i kipawl manin Pasian’ hong piakkhong pen nuntak tawntungna ahi hi.</row>
		<row book="45" chapter="13" verse="7-8" tag="">[7] Tua ahih manin phiangsiah piak dingte tungah pia-in, mangmu piak dingte tungah pia-in, zahtak dingte zahtak bawlin, pahtawi dingte pahtawi ta un. [8] Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin ahi hi.</row>
		<row book="46" chapter="6" verse="19-20" tag="">[19] Na pumpi uh, Pasian in a hong piak, note’ sungah a teng Kha Siangtho’ biakinn ahih lamtak thei lo na hi uh hiam? Note’ pumpi, nomau’ neihsa hi lo a, Pasian a’ ahi hi. [20] Note pen Pasian in a hong leisa na hih manun na pumpi uh Pasian’ minthan nadingin na zang un.</row>
		<row book="46" chapter="7" verse="23" tag="">[23] Note pen Pasian’ hong leisa na hih manun mite’ sila suak kei un.</row>
		<row book="46" chapter="13" verse="3" tag="">[3] Ka neih khempeuh midangte tungah pia-in, Pasian’ nasepna hangin kihaltumna ka thuak ahi zongin itna ka neih kei leh ka phattuamna bangmah om lo hi.</row>
		<row book="46" chapter="16" verse="2" tag="">[2] Kei ka hong pai ciangin sumpi kaihkhop tawm a om loh nadingin na ngahna uh tawh kizui-in Nipi simin na tuamkoih unla, na na khol un.</row>
		<row book="47" chapter="8" verse="12" tag="">[12] Piaknopna lungsim na neih nak-uhleh na neih lohnate uh siksan hi loin na neihna uh tawh kizui-in na piak uh Pasian in hong sang ding hi.</row>
		<row book="47" chapter="9" verse="7" tag="">[7] Pasian in piaknopna lungsim tawh a pia mite bek deih ahih manin, a kuamah peuh in na lungsim sung uhah na ngaihsutsa zah ciat uh na pia unla, pia nuam lopipi le sawlzawh thu bek tawh na pia kei un.</row>
		<row book="50" chapter="2" verse="3" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un.</row>
		<row book="50" chapter="4" verse="19" tag="">[19] A na ka sep i Topa Pasian in ama hauhna tawh kizui-in Khrih Jesuh hangin note’ kitangsapna khempeuh hong pia ding hi.</row>
		<row book="54" chapter="5" verse="8" tag="">[8] Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu um lo mite sangin siazaw lai hi.</row>
		<row book="54" chapter="6" verse="10" tag="">[10] Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uh hi.</row>
		<row book="58" chapter="13" verse="5" tag="">[5] Sum deihluatna tawh na kipelh nadingun na nuntakna uhah kikem unla, na neihzah uh tawh lungkim un. Pasian in, “Note ka hong nusia ngei kei ding a, ka hong tamasak ngei kei ding hi,” hong ci hi.</row>
		<row book="59" chapter="4" verse="13-14" tag="">[13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. [14] Zing ciangin na nuntakna uh bangci ding cih nangawn na thei kei uh hi. Meiilum tawlkhat sung kaii-in a mangthang pak tawh a kibang lel na hi uh hi.</row>
	</category>
	<category id="61">
		<row book="5" chapter="15" verse="11" tag="">[11] Bang hang hiam cih leh leitang tungah mizawng bei ngei lo ding hi. Tua ahih ciangin, ‘Gam sungah a om na sanggampa, na a kisam mite le mizawngte tungah na cingh mahmah ding uh hi,’ ci-in thu kong pia hi.</row>
		<row book="5" chapter="18" verse="9" tag="">[9] “ TOPA na Pasian un note hong piak leitangah na tun uh ciangin, tua minamte’ gamtatna a kihhuaite zuih ding na kisin kei ding uh hi.</row>
		<row book="9" chapter="8" verse="6-9" tag="">[6] Ahih hangin amaute in, “Kote hong uk dingin kumpi khat hong pia in,” a cih uh ciangin hih thu in Samuel lungkim losak hi. Samuel in TOPA’ kiangah thu ngen hi. [7] Tua ciangin TOPA in Samuel kiangah, “Amaute in nang kiangah hong gen thu khempeuh ngai in; bang hang hiam cih leh amaute in nang hong nial hi lo a, amaute tungah kumpi hihna panin kei hong nial ahi uh hi. [8] Egypt panin amaute ka paikhiatpih a kipan tuni dongin amaute in kei hong nusia-in pasian dangte’ na semin, kei’ tungah hong bawlnate khempeuh mah bangin amaute in nang tungah zong hong bawl ahi uh hi. [9] Tua ahih ciangin tu-in amaute’ thu ngai in. Amaute limtakin hilhkholin, amaute’ tungah a uk ding kumpipa’ hih zia ding lak bek in,” a ci hi.</row>
		<row book="14" chapter="7" verse="14" tag="">[14] keima minin a kisam ka mite amau mahmah kiniamkhiatin, thu ngenin ka mai hong zong a, amau’ gitlohnate panin a kihei uhleh, keimah in vantung panin ka za ding a, amaute’ khialhna maisakin a leitang uh ka hoihsakkik ding hi.</row>
		<row book="18" chapter="1" verse="7" tag="">[7] TOPA in Satan kiangah, “Koi pana hong pai na hi hiam?” a ci hi. Satan in TOPA dawngin, “Leitung khempeuh a lu pan a taw dong vak kawikawi-in ka va phehlehna mun panin ka hong pai hi,” a ci hi.</row>
		<row book="19" chapter="19" verse="1-4" tag="">[1] Vantung in Pasian’ minthanna gen a, vanpi in ama nasepna taangko hi. [2] Nisimin thu gengen a, zan simin theihtelna pulaklak hi. [3] Pauna le kammal om lo a, amau’ aw kiza lo hi. [4] Ahih hangin a aw uh leitung khempeuhah kizel a, a kammal uh leimong dongah a tung hi. Amau’ sungah ni a’ ding omna khat bawl khin a,</row>
		<row book="19" chapter="37" verse="9" tag="">[9] Bang hang hiam cih leh migilote kipuaseh ding a, ahih hangin TOPA a ngakte in leitung luah ding uh hi.</row>
		<row book="19" chapter="105" verse="5" tag="">[5] No ama nasem, Abraham’ suanlekhak, Jakob’ tate, ama teel mite aw, ama sepsa a lamdang nate, ama nalamdang lahte, a genkhiat a thukhennate phawk ciat ta un!</row>
		<row book="19" chapter="119" verse="19" tag="">[19] Kei pen hih leitungah peemta ka hi hi; kei’ kiang panin na thuphate seel kei in.</row>
		<row book="21" chapter="9" verse="11" tag="">[11] Hih leitungah ka phawk dang thu khat in: A taihat mite in tai kidemna-ah zo tawntung lo a, galhang thahatte in gal zo tawntung lo hi. A pilte in an a kham ngah tawntung lo a, a pilte hau tawntung lo hi. Hih theih siamna a neite milian suak tawntung lo hi. Mi khempeuh tungah kamsiatna vive tung hi.</row>
		<row book="23" chapter="1" verse="2" tag="">[2] Vantungte aw, na za un; leitung aw, na ngai in; bang hang hiam cih leh TOPA in thu hong gen khinzo a, “Ka pattahsa ka tate in kei hong lehdo uh hi.</row>
		<row book="23" chapter="2" verse="19-20" tag="">[19] Leitung a lingsakgawp dingin TOPA a kipat ciangin amah kihtakna le a lian ama minthanna panin suanghawm sung le leihawm sungah mite bu ding uh hi. [20] Amah pen leitung a lingsakgawp dingin a hong kipat hun ciangin TOPA kihtakna le a lian ama minthanna vang panin suanghawmpite sung le keenhawmte sungah a buk theih nadingun amau’ bawltawm ngun le kham milimte, buite le bakte a paih ding uh hi.</row>
		<row book="23" chapter="51" verse="7-8" tag="">[7] “Thuman a thei, na lungsim sung uhah keima thu a vom mite aw, ka thu ngai un. Mihingte’ kosiatna kihta kei unla, amaute’ hong simmawhna hangin lungkia kei un. [8] Bang hang hiam cih leh nget in puan a nektum bangin amaute beimang ding a, lungno in samul puan a pehtum bangin amaute maimang ding uh hi. Ahih hangin keima khahkhiatna om tawntung ding a, khang tawntungin ka hotkhiatna kip ding hi,” a ci hi.</row>
		<row book="40" chapter="5" verse="13" tag="">[13] “Note pen leitung mite a dingin ci tawh na kibang uh hi. Ahi zongin ci a alna bei leh i alsakkik theih nading lampi om nawn lo hi. A kizat nading bangmah om nawn lo a, mite’ tuatcilgawp dingin kipaai lel hi.</row>
		<row book="40" chapter="5" verse="16" tag="">[16] Midangte in na gamtatna hoihte uh a muh ciangin vantungah a om na Pa uh min a phat theih nadingun mite mai-ah na gamtat hoihna uh khuavak bangin na kilangsak un.</row>
		<row book="40" chapter="6" verse="19" tag="">[19] “Nget in ne-in a kekseu theihna, gutate in luhin a guktheihna hih leitungah na sum uh khol kei un.</row>
		<row book="40" chapter="6" verse="24" tag="">[24] “Kuamah, to nih’ sila hikhawm thei lo hi. Khat mudahin khat it ding a, khat tungah thumanin khat simmawhbawl ding hi. Note in Pasian’ na le leitung sum na na semkhawm zo kei ding uh hi.</row>
		<row book="40" chapter="10" verse="16" tag="">[16] “Ngiahon lakah tuu a kikhah bangin note hong sawlkhia ka hih manin gul bangin pilvang unla, vakhu bangin migi un.</row>
		<row book="40" chapter="10" verse="39" tag="">[39] Hih leitung nuntakna a hon nuamte in a nuntakna taktak taanlawh ding a, keima hangin a nuntakna a taanlawhte in a nuntakna taktak a ngah ding uh hi.</row>
		<row book="40" chapter="16" verse="26" tag="">[26] Mi khatpeuh in hih leitung khempeuh a ngah hangin a nuntakna bulpi suplawh leh bang phattuamna om ahi hiam? A nuntakna bang tawh leikik thei nawn ding ahi hiam?</row>
		<row book="40" chapter="26" verse="52" tag="">[52] Tua ciangin Jesuh in ama kiangah, “Na namsau a paai-ah siatkik in. Namsau a zangte namsau mah tawh si ding hi.</row>
		<row book="42" chapter="9" verse="25" tag="">[25] Mi khat in leitung khempeuh a ngah hangin a nuntakna bulpi suplawh leh bang phattuamna om ding ahi hiam?</row>
		<row book="42" chapter="16" verse="9-11" tag="">[9] “Note kiangah kong genin-ah, hih na leitung sum uh a bei ciangin tawntung nuntakna inn-ah hong kilutsak theih nadingin lawm zonna-in hih leitung sumte na zang un. [10] “A tawmno-ah a diktatte pen a tamah zong diktat uh a, a tawmno-ah a citak lote pen a tamah zong citak lo uh hi. [11] Hih leitung sumte-ah na cihtak kei uhleh kua in no tungah vantung sum hong ap ngam ding ahi hiam?</row>
		<row book="43" chapter="1" verse="1" tag="">[1] A kipat cil-in Thu na om a, tua Thu, Pasian tawh na omkhawm a, tua Thu, Pasian ahi hi.</row>
		<row book="43" chapter="1" verse="9-10" tag="">[9] Ama gen khuavak taktak pen zong leitungah hong tung khin a, mi khempeuh a taan khin hi. [10] Amah, leitungah om a, amah tawh leitung a kibawl hinapi-in leitung mite in amah na thei kha lo uh hi.</row>
		<row book="43" chapter="3" verse="16" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi.</row>
		<row book="43" chapter="8" verse="12" tag="">[12] Tua khit ciangin Jesuh in mihonte kiangah a thugenna khatah, “Kei pen leitung khuavak ka hi hi. Kei hong zuite in khuavak nuntakna nei ding uh a, khuamial gamtatna nei lo ding uh hi,” a ci hi.</row>
		<row book="43" chapter="12" verse="31" tag="">[31] Tu-in leitung thukhen ding hun hong tungta a, hih leitung a ukpa kilawnkhia ding hi.</row>
		<row book="43" chapter="12" verse="46" tag="">[46] Kei hong um mi khempeuh, khuamial sungah a om nawn loh nadingun leitung khuavak bangin ka hong pai hi.</row>
		<row book="43" chapter="14" verse="30" tag="">[30] Tu-in hih leitung a ukpa hong tungta ahih manin note kiangah thu kong gen man nawn kei ding hi. Amah in keima tungah aana nei lo hi.</row>
		<row book="43" chapter="15" verse="18-21" tag="">[18] “Leitung mite in note hong muhdah leh kei a hong mudah masa ahihna thu na thei un. [19] Hih leitung mite tawh a kipawl hi le-uhcin leitung mite in amau pawlte hong it ding hi. Ahi zongin hih leitung mite lak panin note ka hong teelkhia a, amaute tawh kipawl nawn lo na hih manun a hong mudah ahi uh hi. [20] ‘Sila pen a topa sangin lianzaw lo hi,’ ci-in ka hong thugenna phawk un. Amaute in kei hong bawlsiat uhleh note zong hong bawlsia ding hi. Ka thugente hong zuih uhleh note’ thugente zong hong zui ding hi. [21] Ahi zongin amaute in kei hong sawl pa thei lo uh ahih manin keima mi na hihna uh hangin amaute in hih bangin hong bawl ding uh ahi hi.</row>
		<row book="43" chapter="16" verse="11" tag="">[11] hih leitung a ukpa pen thukhenna a thuakkhin ahihna thu zong lak ding hi.</row>
		<row book="43" chapter="16" verse="32-33" tag="">[32] Note khempeuh kithehthangin na inn ciat uh zuanin kei bek na hong nusiat ding uh hun a hong tung ding hi bek loin tu-in a hong tung hita hi. Ahi zongin kei guak a hong kinusia hi lo a, Pa in kei hong ompih hi. [33] Keimah tawh na hong kipawlna uh hangin lungnopna na neihtheihna dingun hih thu a hong gen ka hi hi. Leitung gimna na thuak ding uh hi. Ahi zongin keimah in leitung nate zo khinta ka hih manin lungnuamin om un,” a ci hi.</row>
		<row book="43" chapter="17" verse="14" tag="">[14] Amaute tungah na thu ka gen khin hi. Ahi zongin keimah bangin amaute zong hih leitung mite tawh kipawl lo uh ahih manin leitung mite in a mudah uh hi.</row>
		<row book="43" chapter="18" verse="36" tag="">[36] Tua ciangin Jesuh in, “Keima ukna pen hih leitung gam hi lo hi. Keima ukna hih leitung gam hileh Jerusalem khua-a Jew mi uliante’ khut sungah hong kipiak loh nadingin ka nungzuite in a do ding uh hi. Tua ahih manin keima ukna pen hih leitung tawh kizom lo hi,” a ci hi.</row>
		<row book="45" chapter="1" verse="20" tag="">[20] Pasian in leitung a piansak cil a kipanin a kimu thei lo ama pianzia ahi tawntung vanglianpa le Pasian ahihna thute ama bawlsa nate tung panin teltakin hong kilang hi. Tua ahih manin, “Thei kei ing,” ci-in paulap a zontheih nading uh om lo hi.</row>
		<row book="45" chapter="5" verse="12-13" tag="">[12] Mi khat hangin leitungah mawhna hong om a, tua mawhna hangin sihna hong piang hi. Mi khempeuh mawh uh ahih manin tu-a bangzia-in mi khempeuh tungah sihna hong tung hi. [13] Thukham a om mapekin leitungah mawhna na omkhin a, thukham a om lohna munah Pasian in mawhna a ciaptehna laibu nei lo hi.</row>
		<row book="45" chapter="7" verse="5" tag="">[5] I leitung lungsim tawh i nuntak laiteng, thukham hangin i hihnop semsem mawhnopnate i gamta a, tuate khempeuh sihna tawh a kizom ahi hi.</row>
		<row book="45" chapter="8" verse="18" tag="">[18] Tuhuna i thuaknate pen Pasian in a hong piak ding minthanna tawh ka ngaihsut khawm ciangin gentham ka sa het kei hi.</row>
		<row book="45" chapter="9" verse="8" tag="">[8] Tua ahih manin leitung ngeina tawh a suak tate pen Pasian’ ta hi lo a, Pasian’ thuciamna tawh kizui-a a suakte bek suanlekhak taktakin a kisim pan hizaw hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="46" chapter="2" verse="14" tag="">[14] Ahi zongin Kha Siangtho a nei lo mite in Pasian’ Kha Siangtho in a hong piak nate sang thei lo uh hi. Kha Siangtho a nei mite bek in theithei uh ahih manin amaute in tel thei lo uh a, amau a dingin a haihuai thu khat ahi lel hi.</row>
		<row book="46" chapter="11" verse="32" tag="">[32] Ahi zongin eite in hih leitung mite tawh mawhsakna i thuakkhawm loh nadingin Topa in eite hong thuhilhin gim hong pia hi.</row>
		<row book="46" chapter="15" verse="48" tag="">[48] Leitung tawh a kipawl mite pen lei tawh a kibawl mite tawh a kibang hi a, vantung tawh a kipawl mite pen vantung panin a hong pai mipa tawh a kibang ahi hi.</row>
		<row book="47" chapter="4" verse="4" tag="">[4] Tua bang mite pen hih leitung pasian gilote in a lungsim mit uh tawsak ahih manin um lo uh a, Pasian tawh a kibang teekteek Khrih minthanna hangin amaute tungah a hong taang lungdamna thu khuavak mu thei lo uh hi.</row>
		<row book="47" chapter="4" verse="10-11" tag="">[10] Kote’ pum tung panin Jesuh’ nuntakna a kilat theih nadingin hih ka leitung pumpi nuntakna mahmah uhah zong Jesuh’ sihna bangmah ka thuak zelzel uh hi. [11] Tua ahih manin kote’ leitung pumpi-ah Jesuh Khrih nuntakna a kilat nadingin Jesuh hangin ka leitung nuntak sungun sih nading lauhuaina ka phukha tawntung uh hi.</row>
		<row book="47" chapter="4" verse="16" tag="">[16] Tua thu hangin ka lungkia tuan kei uh hi. Kote’ leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi.</row>
		<row book="47" chapter="4" verse="18" tag="">[18] Bang hang hiam cih leh a kimuthei nate a mitsuan ka hi kei uh a, a kimu thei lo nate a mitsuan ka hi uh hi. A kimuthei nate tomno sung bek kimang a, a kimu thei lo nate a tawntungin a kip ahi hi.</row>
		<row book="47" chapter="10" verse="3-5" tag="">[3] Kote pen leitungah a teng mi ka hi mah uh hi; ahi zongin leitung lungsim ngimna tawh galdo ka hi kei uh hi. [4] Kote’ zat galdona hiam pen leitung galhiam lelte hi lo a, galte’ panmun phualpi a susiazo ding Pasian’ galhiam khauhte ahi hi. [5] Mite’ ngaihsutna a man lote ka thalnial gawpzo uh a, Pasian’ thu theih nading a khaktan thei nate ka susiagawp uh a, mi khempeuh’ ngaihsutna zo gawpin Khrih’ thu a mang dingin ka bawl uh hi.</row>
		<row book="48" chapter="1" verse="4" tag="">[4] A siahuai tuhun sung panin eite a hong suahtaksak nadingin eite’ Pa Pasian’ deihna tawh kizui-in i mawhna hangin tua Jesuh Khrih amahmah a hong kipiatawm ahi hi.</row>
		<row book="48" chapter="5" verse="17" tag="">[17] Bang hang hiam cih leh ei’ pumpi ut bangin gamta lehang Kha Siangtho’ deihna tawh na kituak lo a, Kha Siangtho’ deihna bangin gamta lehang ei’ pumpi deihna tawh na kituak lo zel ahih manin hih nih tegel a kilangpang niloh na hi a, note’ ut bangin a gamta thei lo na hi uh hi.</row>
		<row book="48" chapter="5" verse="24" tag="">[24] Tua hi a, Jesuh Khrih a zui mite in a leitung lungsim pianzia uh le a leitung lungsim deihna khempeuh uh a phiat khitsa ahi hi.</row>
		<row book="48" chapter="6" verse="14" tag="">[14] Ahi zongin keimah in ahihleh, singlamteh tungah i Topa Jesuh a sihna thu bek ka kisialhpih ding hi. Bang hang hiam cih leh singlamteh tungah ama sihna hangin kei a dingin leitung thute misi bang a, kei zong, leitung thu-ah misi mah ka bang hi.</row>
		<row book="49" chapter="2" verse="2" tag="">[2] Tuahun lai-in leitung gitloh gamtatnate na zui uh a, Pasian thu a um lo mite sungah tu laitakin na a sem, huihlak a ukte’ thu na mang uh hi.</row>
		<row book="49" chapter="6" verse="10-13" tag="">[10] Tu a kipanin Topa tawh na kipawlna uh le ama vangliatna hangin na tha uh khauhsak ta un. [11] Dawimangpa’ hong hih nading khempeuh na dalzawh nadingun Pasian’ galvan namkim na zang un. [12] Eite’ do pen leitung mite hi lo a, vantung huihlakah a om ukna, aana a neite, hih leitung khuamial a uk a tuamtuamte ahi hi. [13] Tua ahih manin hun haksat hun hong tun ciangin galte’ hong suknateng khempeuh nangzo-in, a tawpna-ah a gualzo na hih theih nadingun Pasian’ galvan namkim na zang un.</row>
		<row book="50" chapter="2" verse="10" tag="">[10] Tua ahih manin vantung, leitung, leinuai-a om mi khempeuh in Jesuh pahtawi-in khukdin ding uh a,</row>
		<row book="50" chapter="3" verse="20" tag="">[20] Ahi zongin eite ihih leh vantung gam mite ihi a, vantung panin a hong pai ding Topa Jesuh Khrih, eite’ Honpa, lawptakin a ngakte ihi hi.</row>
		<row book="51" chapter="2" verse="8" tag="">[8] Khrih thu tawh a kituak lopi-in, tangthu tuanthu ahi a, huihlak a ukte’ thu siksanin ahi zongin, bangmahin a kimang lo leitung pilna tawh mite’ khemsa-in sila na suahkhak loh nadingun kingaihsun un.</row>
		<row book="51" chapter="3" verse="1-2" tag="">[1] Note pen Khrih tawh a thokik khinte na hih manun, Pasian’ taklam a kumpi tokhom tungah Khrih a tutna mun vantung thute ngaihsutin nei un. [2] Vantungah a om thute ngaihsutin nei unla, leitungah a om thute ngaihsutin nei kei un.</row>
		<row book="56" chapter="2" verse="12" tag="">[12] Eite in i lamet, a lian Pasian le eite hong Hon Jesuh Khrih a vangliatna hong kilatkik ding hun ngakin i om laitakin i biakna tawh a kituak lo thute le leitung nate deihna phiatin, lungsim hi hithiatin omin, thutangin, hih leitungah Pasian’ deihna bangin i nuntak nadingin tua hehpihna thu in eite hong hilh hi.</row>
		<row book="58" chapter="11" verse="13" tag="">[13] Hih mite khempeuh in amaute tungah piak dingin Pasian’ ciam thute ngah nai lo uh a, gamlapi-ah a omlai galmuhin hopih thei bek uh a, hih leitungah khualmi peemta hi lel hang, ci-in kitheihna tawh omin a upna mah uh tawh a si uh hi.</row>
		<row book="58" chapter="11" verse="16" tag="">[16] Ahi zongin amaute’ lunggulh pen leitung sangin a hoihzaw vantung gam ahi hi. Pasian in amaute a dingin khuapi khat na vaihawmsak ahih manin, tua bang mite in amah pen ka Pasian uh hi, ci-in a gen ding uh Pasian in maizumna in na ngaihsun lo hi.</row>
		<row book="58" chapter="12" verse="1" tag="">[1] Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh le eite a hong gakcip mawhna le khialhnate khempeuh paikhia-in, i mai-ah a om tai nading lampi a mong dongin lungsim kiptakin tai ni.</row>
		<row book="59" chapter="3" verse="15" tag="">[15] Tua bang pilnate vantung panin a hong pai hi lo a, leitung pilna, kha thu tawh a kisai lo, a dawivai ahi hi.</row>
		<row book="59" chapter="4" verse="4" tag="">[4] A citak lo mite aw, leitung tawh kipawlna pen Pasian tawh kigalneihna ahih lamtak thei lo na hi uh hiam? Leitung tawh a kipawl mite pen Pasian tawh a kigalneih dingin a kibawlbawl ahi uh hi.</row>
		<row book="60" chapter="2" verse="11" tag="">[11] Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi’ deihnate na kikham un.</row>
		<row book="61" chapter="2" verse="20" tag="">[20] I Topa le Honpa Jesuh Khrih theihna hangin leitung siatna sung panin suakta khin napi-un, leitung siatna-ah awk kikin a lelte pen, a masa a pianzia uh sangin a nunung a pianzia uh siahuaizaw hi.</row>
		<row book="62" chapter="2" verse="15-17" tag="">[15] Hih leitung nate le Pasian tawh a kizom lo thute deihluatin nei kei un. Mi khatpeuh in hih leitung nate a deihluat leh amah in Pa Pasian it taktak thei lo hi. [16] Bang hang hiam cih leh pumpi deihna, mit tawh mu-in i deihte, le mite’ kisaktheihpih nate ahi leitung nate khempeuh pen Pa Pasian tawh a kizom thu hi lo a, leitung tawh a kizom thu ahi hi. [17] Leitung nate le leitung deihnate a beibei ding hita a, ahi zongin Pasian’ deihna bangin a gamta mite pen kip tawntung ding hi.</row>
		<row book="62" chapter="3" verse="13" tag="">[13] Tua ahih manin lawmte aw, leitung mite in hong muhdah leh lamdang sa kei un.</row>
		<row book="62" chapter="4" verse="4" tag="">[4] Ka it tate aw, note, Pasian’ mite na hi uh a, tua bang kamsang kineihkhemte a zokhin na hi uh hi. Bang hang hiam cih leh leitung mite a panpih dawimangpa sangin note hong ompih Pasian vanglian zaw hi.</row>
		<row book="62" chapter="5" verse="4-5" tag="">[4] Pasian’ ta ahite peuhmah in leitung nate zo uh a, i upna tawh leitung nate tungah a gualzo ihi hi. [5] Kuate in leitung nate zo ding ahi hiam i cih leh, Jesuh pen Pasian’ Tapa hi, ci-in a umte bek in zo ding uh hi.</row>
		<row book="62" chapter="5" verse="17-19" tag="">[17] Gamtat khialhna khempeuh mawhna hi a, ahi zongin mawhna khempeuh in sihna ciang dong piangsak khin lo hi. [18] Pasian’ tate in mawhna bawlbawl lo uh hi. Pasian’ Tapa in amaute kem a, Dawimangpa in amaute susia zo lo hi. [19] Leitung midang khempeuh Dawimangpa’ khut sungah a om ahi zongin eite pen Pasian’ mi ihihna thu i thei hi.</row>
		<row book="66" chapter="2" verse="10" tag="">[10] Na thuak ding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hileh nuntakna lukhu ka hong pia ding hi.</row>
		<row book="66" chapter="2" verse="26" tag="">[26] A gualzo, a tawp dongin keima deihna bangin a gamtazo mite tungah, keimah in ka Pa tung panin ka ngah vangliatnate mah ka pia ding hi. Minam dangte tungah ukna a neih nading uh aana ka pia ding a, leibeel satkhap bangin sik ciangkhut tawh minam dangte satgawp ding uh hi.</row>
		<row book="66" chapter="21" verse="1" tag="">[1] Tua ciangin van thak khat le lei thak khat ka mu hi. Van masa le lei masa maimang khin a, tuipi zong om nawn lo hi.</row>
		<row book="66" chapter="3" verse="15-16" tag="">[15] Note’ gamtatnate ka thei a, vot lah vot vet lo, sa lah sa vet loin na omna uh zong ka thei hi. A vot na hih kei uhleh a sa hi vet le-uhcin ka ut hi. [16] Ahi zongin note pen vot lah vot vet lo, sa lah sa vet loin a laklawhin om na hih manun ka kam sung panin ka hong siakhia ding hi.</row>
	</category>
	<category id="62">
		<row book="1" chapter="1" verse="11-12" tag="">[11] Pasian in, “Leitung in kung tuamtuamte piangsak hen la, tang a nei kungnote, a gah sungah tang a om singgah kungte, amau’ nam ciatin leitungah piangsak hen,” ci hi. Tua mah bangin a piang pah hi. [12] Leitung in kung tuamtuamte piangkhiasak a, kungnote in amau’ nam ciatin tang piangsakin, singkung in a sungah tang a om gahte piangsakin, amau’ nam ciatciatin piangsak hi. Pasian in tua pen hoih hi, ci-in a mu hi.</row>
		<row book="1" chapter="1" verse="29" tag="">[29] Pasian in, “En un, leitung maitang khempeuhah a om, tang a piangsak kungnote khempeuh le a gah sungah tang a om singkung khempeuh note tungah kong pia khinta hi. Tuate an-in na nei ding uh hi.</row>
		<row book="1" chapter="4" verse="2" tag="">[2] Tua ciangin a sanggampa Abel nei leuleu hi. Tu-in Abel, tuu kem pa hi a, Kain, lo khopa ahi hi.</row>
		<row book="1" chapter="8" verse="22" tag="">[22] Leitung a omlai tengin, lo pawi hun le anlak hun, a vot le a sa, khuakhal le phalbi, sun le zan bei lo ding hi,” a ci hi.</row>
		<row book="1" chapter="9" verse="20" tag="">[20] Noah pen lo kho masa pa hi a, amah in leenggui lo khat a bawl hi.</row>
		<row book="1" chapter="27" verse="28" tag="">[28] Pasian in na tungah vantung daitui hong pia hen la, na lote hoihsak tahen. An le leenggahzu tampi hong pia tahen.</row>
		<row book="1" chapter="37" verse="7" tag="">[7] Eite in lo lai-ah buhlom i hen a, keima buhlom tho-in ding tang hi. Tua kiimah note’ buhlom kikhawm a, keima buhlom mai-ah kun uh hi,” a ci hi.</row>
		<row book="2" chapter="22" verse="6" tag="">[6] “Mei kuangin gam kang a, a kikhol an ahi a, a ding lai an ahi a, lo ahi zongin a kat leh, mei a kangsak pa in a cing takin loh ding hi.</row>
		<row book="2" chapter="23" verse="10-11" tag="">[10] “Note in na leitang uhah kum guk sung khai tuhin a piangte na kaikhawm ding uh hi. [11] Ahih hangin a kum sagihna ciangin, nomau’ mi a zawngte in a nek theih nadingin leitang tawlngasakin, lokhulin na omsak ding uh a, gamlak ganhingte in mizawngte’ nek loh teng ne thei ding uh hi. Na leenggui lote uh le na oliv lote uh zong tua bangmahin na hih ding uh hi.</row>
		<row book="3" chapter="11" verse="1-7" tag="">[1] TOPA in Moses le Aaron tungah, [2] “Israel mite kiangah hih bangin gen un: Hihte pen leitung a om ganhing khempeuh lak panin na nek theih ding uh a nungta ganhing ahi hi. [3] Ganhingte lak panin a khecin a ka, eknel a hai peuhmah na ne thei ding uh hi. [4] Ahi zongin eknel haite lak pan hitaleh khecin kate lak pan hitaleh, note in na nek theih loh dingte uh: Kalaoh in eknel a hai hangin a khecin ka lo ahih ciangin note a dingin a nin ahi hi. [5] Sakikh ganhing in eknel a hai hangin a khecin ka lo ahih ciangin note a dingin a nin ahi hi. [6] Bilpi in eknel a hai hangin a khecin ka lo ahih ciangin note a dingin a nin ahi hi. [7] Vok pen khecin ka ahih hangin eknel hai lo ahih ciangin note a dingin a nin ahi hi.</row>
		<row book="3" chapter="19" verse="19" tag="">[19] “Note in ka thukhamte na zui ding uh hi. Note in na ganhingte uh a namdang tawh ta na neisak kei ding uh hi. Note in na lo uhah khaici nam nih na pawikhawm kei ding uh a, khau nam nih a kigan puan zong na silh kei ding uh hi.</row>
		<row book="3" chapter="19" verse="23-25" tag="">[23] “Note, Kanaan gamah tungin nek dingin kung nam khempeuh na suan uh ciangin, note in amau’ gahte kum thum sung na ne kei ding uh hi. [24] A kum lina ciangin amau’ gah khempeuh siangtho-in, TOPA’ tungah phatna biakna hi ding hi. [25] Ahih hangin a kum ngana ciangin tuate pen note a dingin hong gah semsem nadingin tuate’ gah na ne thei ding uh hi; kei pen TOPA na Pasian uh ka hi hi.</row>
		<row book="3" chapter="23" verse="22" tag="">[22] “Note in na leitang panun an na lak uh ciangin, na lonawl dongun la loin, an na lak khit uh ciangin a sangte zong na khawm kei ding uh a, mizawngte le khualmi a dingin tuate na nusia ding uh hi; kei pen TOPA na Pasian uh ka hi hi,” a ci hi.</row>
		<row book="3" chapter="25" verse="2" tag="">[2] “Israel mite tungah hih bangin gen in: Note kong piak leitangah na tun uh ciangin, TOPA pahtawina-in leitang tawlngak hun na omsak ding uh hi.</row>
		<row book="4" chapter="13" verse="27" tag="">[27] Amaute in Moses kiangah, “Kote nong sawlna leitangah ka va tung uh hi. Tua lai-ah bawngnawi le khuaizu tui bangin luang a, hih pen tua gam a gah ahi hi.</row>
		<row book="5" chapter="8" verse="10" tag="">[10] Note in ne-in na gil uh vah ding a, note tungah gam hoih hong piakna hangin TOPA na Pasian uh na phat ding uh hi.</row>
		<row book="5" chapter="11" verse="13-15" tag="">[13] “ TOPA na Pasian uh itin, na lungsim khempeuh uh le na nuntakna khempeuh uh tawh ama na na sep nadingun tuni-a kong gen ama thupiaknate na zuih uhleh, [14] na an uh le na leenggahzu uh le na sathau uh na kaihkhop theih nadingun amah in guah masa le guah nunung, a hunin na leitang uh a dingin hong zusak ding hi. [15] Amah in na ganhingte uh a dingin na gam sung uhah lopa hong posak ding a, note in zong an ne-in na gil uh vah ding hi.</row>
		<row book="5" chapter="22" verse="9-11" tag="">[9] “Na leenggui lo uhah khaici nam nih na vawh kei ding uh hi. Vawh le-uh cin na vawh uh an le na leenggui lo uhah a piang khempeuh a nin suak ding hi. [10] “Bawngtal khat le la khat tawh lo na khokhawm kei ding uh hi. [11] “Samul le khau a kigankhawm puan na silh kei ding uh hi.</row>
		<row book="5" chapter="24" verse="19-21" tag="">[19] “Na lo-ah an la-in lo lai-ah anlom na mangngilh uh ciangin a tawm dingin na paikik kei ding uh hi. Tuate pen peemta, pa nei lo, le meigong numeite a’ ding ahi hi. Hih pen TOPA note’ Pasian in na khut uh tawh na sepna khempeuh uhah note thupha hong piak theih nading ahi hi. [20] Na oliv kungte uh na sat uh ciangin a hiangte na sat kikkik kei ding uh hi. Tuate pen peemta, pa nei lo, le meigong numeite a’ ding ahi hi. [21] Na leenggui lo panun leenggah na kaihkhop uh ciangin a sang na nung khop kik kei ding uh hi. Tuate pen peemta, pa nei lo, le meigong numeite a’ ding ahi hi.</row>
		<row book="5" chapter="28" verse="8" tag="">[8] “ TOPA in note’ ansal tung le na hihna khempeuh uhah thupha hong puak ding hi. TOPA na Pasian un note hong piakna leitangah amah in note tungah thupha hong pia ding hi.</row>
		<row book="5" chapter="28" verse="12" tag="">[12] Note’ leitangah ama hunin guah a zusak ding le na sepna khempeuh uh thupha a pia dingin TOPA in a na hoih kholna vantung note hong hon ding hi. Note in minam tampite tungah leitawi na pia ding uh a, ahih hangin note in leitawi na la kei ding uh hi.</row>
		<row book="7" chapter="6" verse="11" tag="">[11] Tua ciangin Ofrah khua-ah TOPA’ vantungmi hong pai a, Abiezer mi Joash neihsa tawsaw nuai-ah hong tu hi. Tua laitakin Joash’ tapa Gideon in Midian mite’ muh loh dingin leenggah sukna-ah mangbuh cil simin na om hi.</row>
		<row book="8" chapter="2" verse="3" tag="">[3] Tua ahih ciangin amah kuankhia-in pai a, anlate’ nung lo sungah ansangte a tawm hi. Elimelek-te innkuan Boaz’ lo-ah va kuankha hi.</row>
		<row book="8" chapter="3" verse="2" tag="">[2] A numeite tawh na nasepna Boaz pen i tanau hi lo ahi hiam? Thei in, amah in tu nitakin ancilna-ah mangbuhham haih hi.</row>
		<row book="11" chapter="19" verse="19" tag="">[19] Tua ahih ciangin tua lai panin amah paikhia a, ama neihsa a bawngtal kap sawm le nih tawh lo a kho Shafat’ tapa Elisha mu a, amah a sawm le nihna tawh a kho ahi hi. Elijah in ama gei nawkin ama tungah a puan lawn hi.</row>
		<row book="13" chapter="28" verse="8" tag="">[8] Tua ahih ciangin tu-in note in hih leitang hoih nei-in note’ khit na tate uh tungah gamh-in na nusiat tawntung theih nadingun TOPA’ mai-ah kikhopna ahi Israel khempeuh’ muhna, le i Pasian’ zakna-ah TOPA na Pasian uh thupiaknate khempeuh zui-in zong un.</row>
		<row book="16" chapter="13" verse="15" tag="">[15] Tua hun lai-in Judah gam sungah mite in Sabbath ni-in leenggah sukin, a khawhsate uh khawmin late tungah suanin, leenggah, thei, le van namkim, Sabbath ni-in Jerusalem-ah hong puakna ka mu hi. Tua ni-in na a zuakna uh hangin ka lungkim lohna amaute tungah ka gen hi.</row>
		<row book="18" chapter="1" verse="14" tag="">[14] Kamtai khat Job kiangah hong tungin, “Bawngtalte in lo kho-in, tuate gei-ah late gamta uh hi.</row>
		<row book="19" chapter="85" verse="12" tag="">[12] TOPA in a hoih nate eite tungah hong pia ding a, i leitang in hauhna piangsak ding hi.</row>
		<row book="19" chapter="104" verse="14" tag="">[14] Nangmah in ganhingte a dingin lopa, mihing in leilak panin an a ngah theih nadingin a khawh ding ankungte,</row>
		<row book="20" chapter="27" verse="23-27" tag="">[23] Na tuuhonte hoihtakin thei inla, na bawnghonte hoihtakin kem in. [24] Bang hang hiam cih leh neihsa kip tawntung lo a, hauhna pen a khangkhangin kizom suak lo hi. [25] Lopate ki-atmang khin a, ahi zongin a no hong selkik hi. Mualtungah a po lopa hing khempeuh ki-atin inn-ah kipua a, [26] tuute in na puan ding hong guan a, na keeltal mante lo ciing khat man tawh kikim hi. [27] Na keelnawite ahihleh na innkuan annek ding, le na nasem numeite’ nuntak nadingin kicing ding hi.</row>
		<row book="20" chapter="28" verse="19" tag="">[19] Nakpi takin lo a khopa hau mahmah a, bangmahin a kimang tum lo na a sempa zawng mahmah hi.</row>
		<row book="20" chapter="31" verse="16" tag="">[16] Amah in leitang hoih penpen zong a, a thalawhsa sum tawh a leenggui lo ding a lei hi.</row>
		<row book="21" chapter="11" verse="4-6" tag="">[4] Huih le guah ngakin khuahun hoih dong a ngak mi in khaici tuh ngei lo ding a, an zong la ngei lo ding hi. [5] Nupi gai khat sungah nuntakna thak bangci kipat hiam, ci-in na theihzawh loh mah bangin na khempeuh a bawl Pasian’ nasepna na theizo ngei kei ding hi. [6] Zingsang a kipan khaici tuh inla, nitak dong mateng khawl kei in. A vekpi-in a po kim ding ahi a, a khat sia-in, a khat a po ding ahi zongin na theihkholh bangmah om lo hi.</row>
		<row book="22" chapter="2" verse="15" tag="">[15] “I leengguite pak ta ahih manin ngiano hon in a suksiat ma-in tua ngiano honte man ni,” hong ci hi.</row>
		<row book="23" chapter="5" verse="2" tag="">[2] Amah in lei to-in a suangte paikhia a, leenggui hoihte a suan hi. A laizangah tausang khat lam a, tua lo sungah leenggahsukna khuk khat a to hi. Amah in leenggah hoih a hong gah ding lamen a, ahih hangin gam leenggah hong gah mawk hi.</row>
		<row book="23" chapter="5" verse="6" tag="">[6] Lokhulin ka bawl ding hi. Kipuah loin, kikho lo ding a, tua lo sungah lingkung le lingte a khang ding hi. Ama tungah meiite in zong guah a zuksak loh nadingin thu ka pia ding hi.</row>
		<row book="23" chapter="17" verse="5" tag="">[5] An a la mi in ankung ding laite kaikhawmin ante a kilak khit ciangin leitang a hawm guakin a om tawh kibang ding a, mi khat in Refaim Kuam sungah ansang a kaihkhop khit ciangin lolai a hawm guakin a om tawh zong kibang ding hi.</row>
		<row book="23" chapter="17" verse="10-11" tag="">[10] Nomau hong honkhia Pasian note in mangngilhin, nomau’ belh Suangpi phawk lo na hih manun note in biakna huan bawlin kung hoihte suan a, kung namdangte tawh pehin, [11] tuate na suan ni mahun thakhatin khang a, na tuh ni uh a zing ciang mahin a hong pak hangin note in a gah na lokha kei ding uh hi. Gimna le lungkhamna hong tun ni-in tuate maimang ding hi.</row>
		<row book="23" chapter="28" verse="24-29" tag="">[24] Lokho pa in khaici tuhna ding a lo kho niloh ahi hiam? Amah in lei kalkhamin git niloh ahi hiam? [25] Amah in lei a zalhtam khit ciangin masala tang vawhin, kummin tang tuh a, mangbuhte a gualgualin tuhin, mangbuhham a omna ding sanah tuh a, mangbuhhamte a nawl hui-ah tuh hi lo ahi hiam? [26] Bang hang hiam cih leh amah a manin kihilh a, ama Pasian in amah hilh hi. [27] Masalate buhcilna tawh kicil lo a, kummin tangte tungah buhcilna pei kihual lo hi. Ahih hangin masalate ciangkang tawh kisatkhia a, kumminte molhtum tawh kisat hi. [28] Mi khatpeuh in antang cilvui ahi hiam? Hi lo hi; amah in cil paisuak ngitnget lo hi. A sakol tawh buhcilna pei a kihualsak ciangin amah in kitamvuisak lo hi. [29] Hih zong Vanglian TOPA’ kiang pan a hong pai thu ahi hi. Amah pen thu lamlahna-ah lamdang mahmah a, pilna-ah lian mahmah hi.</row>
		<row book="23" chapter="30" verse="23" tag="">[23] Khaici na tuh nadingun amah in guah hong zusak ding a, lei panin a piang an hoih tampi tak hong pia ding hi. Tua ni ciangin gankhahna, mun zaina-ah na ganhingte un lopa ne ding uh hi.</row>
		<row book="23" chapter="37" verse="30" tag="">[30] “Nang Hezekiah a dingin hih in lim hong hi ding hi: Tu kumin anli pote na ne ding uh a, a kum nihna ciangin tua bangmahin a pote na ne leuleu ding uh hi. A kum thumna ciangin khai tuhin an na la ding uh a, leenggui suanin a gah na ne ding uh hi.</row>
		<row book="23" chapter="55" verse="10-11" tag="">[10] Bang hang hiam cih leh vantung panin guahtui le vuk hong pai-in, amaute ciahkik loin leitung kawtsakin, kungnote mengin selkhiasak a, khai vawhpa khaici pia-in a ne pa tungah an a piak mah bangin, [11] keima kam panin a paikhia ka thu zong tua mah bang ding hi. A hawmpi-in kei kiangah hong tungkik lo ding a, keima ngimnasa bangin tangtung sakin, amah ka sawlna thu tangtun ding hi.</row>
		<row book="24" chapter="4" verse="3" tag="">[3] Judah gammite le Jerusalem khuamite tungah TOPA in hih bangin ci hi: “Na lote uh kal unla, ling lakah khai vawh kei un.</row>
		<row book="28" chapter="10" verse="12" tag="">[12] Khai tuh bangin thuman tuhin, kei nong itna hangun a piang thuphate at un. Note’ TOPA keima lamah nong kihei ding uh a hun hita ahih manin lo thak lei kalkham un. Tua hileh kei hong pai-in note tungah thupha kong pia ding hi, ka ci hi.</row>
		<row book="29" chapter="1" verse="17" tag="">[17] Guahtui om lo ahih manin khai kituhte khempeuh lei sungah keucip a, an khol ding bangmah om nawn lo ahih manin ansalte khempeuh a vekin kisia khinta hi.</row>
		<row book="29" chapter="2" verse="23" tag="">[23] “Zion mite aw, kipak unla, TOPA na Pasian uh tungah lungdam ta un. Note in an na hauh theih nadingun nidanga bangin khuapi guah, tuk guah le phalbi guah, a hoihbekzah hong zusak hi.</row>
		<row book="30" chapter="7" verse="1" tag="">[1] Topa PASIAN in hih bangin hong musak hi: Kumpipa’ gan an ding lopa a ki-at khit phet, selkik dingin a kisak laitakin TOPA in kauphe honpi a piangsak hi.</row>
		<row book="33" chapter="4" verse="3-4" tag="">[3] Amah in minam tampite’ thu khensak ding a, Israel gam panin a gamla pekah a om, minam vangliante’ thu khensak ding hi. Amaute in a namsaute uh lokhawhna tu-in seek ding uh a, a teipite uh singhiang heuhna temkawi-in seek ding uh hi. Minam khatlekhat kido nawn lo ding uh a, galkidona theikha nawn lo ding uh hi. [4] A kuamah peuh lungnuamin a leenggui phung le a theikung nuai-ah tu hithiat ding a, kuamah in patausak nawn lo ding hi. Bang hang hiam cih leh Vanglian TOPA mahmah in hih thu hong gen khinta hi.</row>
		<row book="33" chapter="7" verse="18" tag="">[18] TOPA aw, nang tawh a kibang Pasian dang om lo a, a omlai na mite’ mawhna nangmah in na maisak hi. Nang na heh paisuak kei a, na itna kip nong lak hi.</row>
		<row book="35" chapter="3" verse="17-19" tag="">[17] Theigahte a hut khin a, leengguite a gah kei zongin, oliv kungte gah lo a, lo-ah an a piang kei zongin, tuu khempeuh a si khin a, ganbuk khempeuh a hawm khin zongin, [18] TOPA Pasian pen hong honkhia pa ahih manin lungdamin ka kipak lai veve ding hi. [19] TOPA Pasian, keima thahatna ahi hi; sakhi khe bangin ka khe hong zaptelsak a, mun sangna-ah lungmuang takin kei hong paisak hi.</row>
		<row book="40" chapter="12" verse="33" tag="">[33] “Singgah limci a gahtheih nadingin a kung a cidam phot ding kisam a, a kung gina kei leh a gah limci lo hi. Tua ahih manin singkung khat a pianzia pen a gahin hong kithei hi.</row>
		<row book="40" chapter="13" verse="3-8" tag="">[3] Amah in thugentehna a tuamtuam zangin thu tampi hilhin a genin-ah: “Khaici vawhpa khaici vawh dingin a kuankhia hi. [4] Khaici a vawh ciangin pawlkhatte lo lai lam dungah tu a, vasate hong leengin a ne uh hi. [5] Pawlkhatte, suang a kitawphahna leidaina mun a tu hi. Lei thuk loin lum ahih manin a khaici popah hi. [6] Ahi zongin ni hong sat ciangin ankungte in zung thuk kha zo lo uh ahih manin tua ankungnote vulin a keu hi. [7] Pawlkhatte, lingbulsum a omna mun leilak tu a, lingbulsumte hong selin hong khang ahih manin ankungte a depgawp hi. [8] Ahi zongin pawlkhatte, lei hoihna mun tu-in hong khang hi. Pawlkhatte in a zah zakhat, pawlkhatte in a zah sawmguk, adangte in a zah sawmthum a gah hi,” ci-in a gen khit ciangin,</row>
		<row book="42" chapter="3" verse="9" tag="">[9] Tu mahmahin sing a bulphuk dingin hei tawh kingimzo hi. Gah hoih a gah lo singkung khempeuh kiphukin meikhuk sungah kikhul ding hi,” a ci hi.</row>
		<row book="42" chapter="13" verse="6-9" tag="">[6] Tua ciangin Jesuh in amaute kiangah thugentehna khat gen a, “Mi khat in a lolai-ah theikung khat a suansak hi. Theigah a lo dingin a pai ciangin bangmah na gah lo hi. [7] Tua ahih manin amah in a lokho pa kiangah, ‘A beisa kum thum sung theigah lo dingin ka pai zelzel a, ahi zongin gah lo hi. Tua ahih manin phuk in. Bang hangin lo sung mawk nawngkaisak ding ahi hiam?’ ci hi. [8] Tua ciangin lokho pa in, ‘Topa aw, tu kum sung zong hih bangmahin omsaklai phot in. A phung kimkot to-in eklei ka sung ding hi. [9] Kum kik ciangin hong gah leh a hoih hi pah ding hi. Ahi zongin hong gah kei veve leh i phuk ding hi,’ ci-in a dawng hi,” a ci hi.</row>
		<row book="43" chapter="10" verse="3-4" tag="">[3] Tua ahih manin tuukong cing pa in a kong hon a, a tuute a min ciatin a sap ciangin a tuute in a thu mang a, amah in tuukulh panin a tuute a pusuah khiatpih hi. [4] A tuute khempeuh a pusuah khiat khit ciangin tuate mai-ah a cing pa pai a, a cing pa’ aw thei uh ahih manin tuute in amah a zui uh hi.</row>
		<row book="45" chapter="11" verse="17-18" tag="">[17] A kiciing oliv kung a hiangte kisatkhia-in gamlak oliv hiangte tawh kipeh hi. No Gentail-te pen tua gamlak oliv hiangte tawh a kibang na hi uh a, Jew mite’ hamphatna teng a ngahkhawm na hi uh hi. [18] Tua ahih manin oliv hiang a kisatkhia tawh a kibang Jew mite simmawhbawl kha kei un. Note na kiphatsak theih nading uh a thu om lo hi. Note pen a hiang tawh a kibang lel na hi uh a, note in a zungpi a hingsak hi loin, a zungpi in note a hong hingsak ahi zaw hi.</row>
		<row book="46" chapter="3" verse="6-9" tag="">[6] Keima nasep pen khaici vawh hi a, Apollos’ nasep pen tuibuah hi a, ahi zongin a khangsak pa ahihleh Pasian ahi hi. [7] Khaici vawh pa le tuibuak pa a thupi hi lo a, a khangsak Pasian a thupi hi bek hi. [8] Khaici vawh pa le tuibuak pa a kizakim ahi hi. Pasian in komau sepna tuak tawh kizui-in thaman hong pia ding hi. [9] Kote pen Pasian a dingin na a semkhawm mite ka hi uh a, note pen Pasian’ lo na hi uh hi. Note pen Pasian’ inn zong na hi uh hi.</row>
		<row book="46" chapter="9" verse="10" tag="">[10] Hih bang a gen ciangin ei mihingte hong cihnopna hi a, eite a dingin a kigelh thu ahi hi. Lo a khopa le an a lapa in amau’ ngah dingin a kilawm an a ngah dingin lametna tawh nasem ahi uh hi.</row>
		<row book="46" chapter="15" verse="38-39" tag="">[38] Ahi zongin Pasian in ama hoihsak bangin a kung ding na pia a, khaici nam tuamtuamte a’ ding kung nam tuamtuam a guan hi. [39] Tua mah bangin sa a nei nuntakna nam khempeuh zong a sa kibang kim lo hi. Mihing sa, ganhing sa, vasa sa, ngasa sa, cih bangin a nam tuamtuam a om hi.</row>
		<row book="47" chapter="9" verse="6" tag="">[6] Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uh hi.</row>
		<row book="55" chapter="2" verse="6" tag="">[6] Hahkat takin lo a khopa in anlak hun ciangin a tampen a ngah dingin a kilawm ahi hi.</row>
		<row book="58" chapter="6" verse="7" tag="">[7] A tungah a kia guahtuite hupin, a kikhawhsak mite a dingin a kimang thei kungte a khangsak leitang pen Pasian in thupha a pia hi.</row>
		<row book="58" chapter="13" verse="16" tag="">[16] Khatlekhat tungah thuhoih kibawlin na kihuh ding uh mangngilh kei un. Hih bang gamtatnate pen Pasian a lungkimsak thei biakna ahi hi.</row>
		<row book="59" chapter="5" verse="7" tag="">[7] Tua ahih ciangin sanggamte aw, Topa hong pai matengin lungduai takin om un. Lo khote in zong a lo panun an a ngahtheih nadingun lungduai takin khuapi guah le tuk guah a ngakna thu thei un.</row>
	</category>
	<category id="63">
		<row book="13" chapter="16" verse="4" tag="">[4] Tua tham loin amah in TOPA’ Thuciamna Singkuang mai-ah na semin thu a ngen ding, lungdamna a ko ding, le Israel Pasian, TOPA a phat dingin Levi mite pawlkhat a seh hi.</row>
		<row book="13" chapter="16" verse="8" tag="">[8] TOPA’ tungah lungdamna ko-in, ama min lo unla, ama septe khempeuh mite’ lakah kitheisak un!</row>
		<row book="13" chapter="16" verse="34-35" tag="">[34] Amah hoih ahih manin TOPA’ tungah lungdamna ko un; bang hang hiam cih leh ama itna kip a tawntungin a kho hi! [35] “Kote hong khahkhia in, kote hong honkhia Pasian aw, minam dangte lak panin kote hong kaikhawm in. Na min siangtho tungah lungdam kong koh theih nading uh le, nangmah phatna-ah ka minthan nadingun kote hong hon in.</row>
		<row book="13" chapter="29" verse="17-18" tag="">[17] Nangmah in lungsim entelin thumanna-ah na lungkimna ka thei hi, ka Pasian aw. Lungsim thumanna le citna tawh hih nate khempeuh kong pia khin a, tu-in nang tungah citna le lungdamna tawh a hong pia, hih lai-ah a om na mite ka muzo hi. [18] Ka pute uh Abraham, Isaac, le Israel Pasian, TOPA aw, na mite’ lungsim sungah tua bang ngimnate le ngaihsutnate omsak tawntung inla, amaute’ lungsim nangma lamah kai in.</row>
		<row book="14" chapter="7" verse="3" tag="">[3] Israel mite khempeuh in meikuang hong paisukin TOPA’ minthanna vang biakinn tungah a om a muh uh ciangin suangphah tungah leilam maingatin kun uh a, Pasian bia-in TOPA’ tungah lungdamna ko-in, “ TOPA’ tungah lungdam koh ding hoih hi; bang hang hiam cih leh ama itna kip tawntung hi,” a ci uh hi.</row>
		<row book="16" chapter="12" verse="43" tag="">[43] Pasian in nakpitakin amaute lungdamsak ahih manin amaute in tua ni-in biakpiakna lian tampi pia-in lungdam uh a, numei naupangte zong lungdam uh hi. Tua hi a, Jerusalem khuasunga lungdamna awging gamlapi pek pan nangawnin kiza hi.</row>
		<row book="16" chapter="12" verse="46" tag="">[46] Bang hang hiam cih leh David’ hun lai-in lasate a ukpi le phatna le lungdamkohna a makai-in Asaf om hi.</row>
		<row book="19" chapter="7" verse="17" tag="">[17] Ke’n ahihleh, ama dikna om bangin TOPA’ tungah lungdamna ka lak ding a, a Sangpen TOPA’ min phatna la ka sak ding hi.</row>
		<row book="19" chapter="9" verse="1-2" tag="">[1] Ka lungsim khempeuh tawh TOPA tungah lungdamna kong ko ding a, na bawl a lamdangte khempeuh ka gen ding hi. [2] Nangma hangin nuamin ka diang ding a, na min phatna ka sa ding hi, Sangpenpa aw.</row>
		<row book="19" chapter="28" verse="7" tag="">[7] TOPA, ka hatna le ka lum hi a, amah ka muang hi. Tua ahih manin kei hong kihuh a, lungdamin ka diang a, ka lasakna tawh ama tungah lungdamna ka ko hi.</row>
		<row book="19" chapter="30" verse="12" tag="">[12] TOPA ka Pasian aw, nangma tungah lungdamna ka hong koh tawntung theih nading, ka lungsim in nang hong phat theih nading, a dai om mawk loh nadingin ka thumna le ka taunate lamna tawh nong heisak a, dahna lim ahi ka puanhampi hong suahkhiat sakin nuamna na hong guan hi.</row>
		<row book="19" chapter="37" verse="4" tag="">[4] TOPA sungah lungkim in; amah in na deihna hong pia ding hi.</row>
		<row book="19" chapter="50" verse="23" tag="">[23] Biakpiak nadingin lungdam piakna hong paipih mi in kei a hong pahtawi ahi hi. Ka thu a mang mite khempeuh ka honkhia ding hi,” a ci hi.</row>
		<row book="19" chapter="69" verse="30" tag="">[30] Lasakna tawh Pasian’ min ka phat ding a, lungdamna tawh amah ka pahtawi ding hi.</row>
		<row book="19" chapter="92" verse="1" tag="">[1] Sangpenpa aw, TOPA tungah lungdamna lah ding, nangma min phatna la sak dingin kilawm a, zangsawm khausai lasakna le harp lasakna, laiza lasaknate tumin, zingsangin nangma itna kip, zanin na thumanna genkhiat dingin a kilawm ahi hi.</row>
		<row book="19" chapter="95" verse="1-6" tag="">[1] Hong pai un, TOPA phat ni. Eite a hong hu, a hong honkhia pa tungah lungdamna la sa ni. [2] Ama omna-ah lungdamna ko-in pai ni. Phatna late, ama tungah lungdam takin sa ni. [3] Bang hang hiam cih leh TOPA, a lian Pasian hi a, pasian khempeuh tungah Kumpi lianpa ahi hi. [4] Amah in leitung khempeuh uk a, guam thuk pen panin mual sang pen dawn dongin amah in a uk hi. [5] Ama bawlsa tuipite uk a, ama bawlsa leitung zong amah in a uk hi. [6] Hong pai un, amah bia-in kun ni. Eite hong Bawl TOPA’ mai-ah khukdin ni.</row>
		<row book="19" chapter="100" verse="1-5" tag="">[1] Gam khempeuh aw, TOPA’ tungah lungdamna aw gingsak un. [2] Lungdamna tawh TOPA’ na sem un. Ama omna-ah la sa kawmin hong pai un. [3] TOPA, Pasian ahihna thei un. Eite hong bawlpa amah hi a, eite ama a’ ihi hi. Eite ama mi ihi a, ama gankhahna sunga om a tuute ihi hi. [4] Lungdam kohna tawh ama kongpi-ah lut unla, amah phatna tawh ama huang sungah tum un. Ama tungah lungdam ko unla, ama min phat un. [5] Bang hang hiam cih leh TOPA hoih hi. Ama itna kipin kho tawntung a, ama thumanna a khang khangin kip hi.</row>
		<row book="19" chapter="103" verse="1-2" tag="">[1] TOPA ka phat ding a, ka lungsim khempeuh tawh ama min siangtho ka phat ding hi. [2] TOPA ka phat ding a, ama migitna ka mangngilh kei ding hi.</row>
		<row book="19" chapter="105" verse="1" tag="">[1] TOPA tungah lungdamna ko-in, ama min phat unla, ama sepnate khempeuh mite lakah kitheisak un.</row>
		<row book="19" chapter="106" verse="1" tag="">[1] TOPA phat un. TOPA’ tungah lungdam ko un; bang hang hiam cih leh amah hoih a, ama itna kip tawntung hi.</row>
		<row book="19" chapter="107" verse="1" tag="">[1] “ TOPA tungah lungdam ko un; bang hang hiam cih leh amah hoih a, ama itna kip tawntung!”</row>
		<row book="19" chapter="107" verse="22" tag="">[22] Lungdam koh piaknate pia-in ama nasepnate lungdam la tawh amaute gensak un.</row>
		<row book="19" chapter="107" verse="29-32" tag="">[29] Amah in huihpi daisak a, tuipi hualte a bei hi. [30] Tua ciangin, tua tuihualte a khawl manin amaute a lungdam uh hi. Amah in amaute’ utna khua-ah a paipih hi. [31] Ama itna kip le mihing tate tungah a lamdang a sepnate hangin amaute in TOPA tungah lungdamna ko ta uh hen. [32] Amaute in mihon kikhopna sungah amah pahtawi-in, upate’ kikhopna sungah amah phat ta uh hen.</row>
		<row book="19" chapter="116" verse="17" tag="">[17] Lungdam koh biakpiakna nang tungah kong pia ding a, TOPA’ tungah thu kong ngen ding hi.</row>
		<row book="19" chapter="118" verse="1-5" tag="">[1] TOPA’ tungah lungdamna ko un. Bang hang hiam cih leh amah hoih a, ama itna kip tawntung hi. [2] “Ama itna kip tawntung hi,” Israel-te in ci ta uh hen. [3] “Ama itna kip tawntung hi,” Aaron innkuante in ci ta uh hen. [4] “Ama itna kip tawntung hi,” amah a zahtakte in ci ta uh hen. [5] Ka cihmawhna-ah TOPA ka sam a, TOPA in hong dawngin mun tanzau-ah hong koih hi.</row>
		<row book="19" chapter="118" verse="21" tag="">[21] Nangmah in kei hong dawngin, hong honkhia na hih manin nangma tungah ka lungdam hi.</row>
		<row book="19" chapter="136" verse="1-3" tag="">[1] Amah hoih ahih manin TOPA tungah lungdamna ko un; bang hang hiam cih leh ama itna kip tawntung hi. [2] Lungdamna pen pasian-te’ Pasian’ tungah ko un; bang hang hiam cih leh ama itna kip tawntung hi. [3] Lungdamna pen topate’ Topa’ tungah ko un; bang hang hiam cih leh ama itna kip tawntung hi.</row>
		<row book="19" chapter="138" verse="1" tag="">[1] TOPA aw, ka lungsim khempeuh tawh nangma tungah lungdamna kong ko a, pasian-te’ mai-ah nangmah phatna ka sa hi.</row>
		<row book="19" chapter="145" verse="1-5" tag="">[1] Ka Pasian le ka Kumpipa aw, nangmah hong pahtawi-in a tawntungin nangma min kong phatphat ding hi. [2] Nisimin hong pahtawi-in a tawntungin nangma min kong phatphat ding hi. [3] TOPA lian hi; nakpitakin phat ding hi a, ama liatna ngaihsutzawh ding hi lo hi. [4] A khang a khangin nangma nasepnate kiphatphat ding a, a vanglian na bawlnate kigengen ding hi. [5] Na liatna le na minthanna a lamdang nangma sepnate ka lungngaingai ding hi.</row>
		<row book="19" chapter="147" verse="7" tag="">[7] TOPA tungah lungdamkohna la sa unla, laiza lasakna tawh eite’ Pasian’ tungah la ngaih sa un.</row>
		<row book="20" chapter="31" verse="30" tag="">[30] Ngaihbaanna pen zuaupi hithei a, melhoihna zong maimang thei hi. Ahi zongin TOPA a zahtak numei a phattaak ahi hi.</row>
		<row book="23" chapter="12" verse="1" tag="">[1] Ni khat ni ciangin mite in, “ TOPA aw, kei tungah na heh hangin na hehna damta a, kei hong hehnem na hih manin nang tungah lungdamna kong ko ding hi.</row>
		<row book="23" chapter="12" verse="4" tag="">[4] Ni khat ni ciangin mite in, “ TOPA’ tungah lungdam ko unla, ama hong huh ding ngen un. Minam khempeuh lakah ama septe kitheisak unla, ama min kiliansak hi, ci-in gen un.</row>
		<row book="24" chapter="30" verse="19" tag="">[19] Tuate sung panin lungdamna la kisa ding a, gualnopna aw kiza ding hi. Amaute ka pungsak ding a, tawmkha bek hi lo ding uh hi. Amaute ka kipahtawisak ding a, ka neusak kei ding hi.</row>
		<row book="24" chapter="33" verse="11" tag="">[11] Ahih hangin lungdamna aw le kipahna awte, zinei thakte le mothakte’ awte kiza kik ding hi. TOPA’ biakinn-ah mite hong pai-in lungdam kohna-in: ‘Vanglian TOPA’ tungah lungdamna ko un. Bang hang hiam cih leh TOPA hoih a, ama itna kip tawntung hi,’ ci-in a lasakna awte uh a kiza kik ding hi. Bang hang hiam cih leh TOPA in kong cihin-ah, a masa-a mah bangin hih gam ka hausakkik ding hi.</row>
		<row book="30" chapter="4" verse="5" tag="">[5] Lungdam kohna-in silngo sawh anlum va pia unla, utthu-a biakpiaknate va pia-in va kisial un. Hihte pawl pen note’ hihnop pawl ahi hi, TOPA in ci hi.</row>
		<row book="32" chapter="2" verse="9" tag="">[9] Ahih hangin ke’n ahihleh lungdamna aw tawh biakna kong pia ding a, ka ciamsa thu ka tangtungsak ding hi. TOPA’ kiang pan hotkhiatna hong pai hi,” a ci hi.</row>
		<row book="45" chapter="5" verse="3-4" tag="">[3] Haksatna i thuak laitak nangawnin i lungdam veve hi. Bang hang hiam cih leh haksatna in thuakzawh hatna piangsak a, [4] thuakzawh hatna in Pasian’ pahtakna hong ngahsak a, ama hong pahtakna in lametna lianpi hong neisak ahihna thu i thei hi.</row>
		<row book="45" chapter="12" verse="12" tag="">[12] Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un.</row>
		<row book="46" chapter="1" verse="4-5" tag="">[4] Jesuh Khrih hangin note tungah Pasian in hehpihna thupha hong pia ahih manin ka lungdamna thu, Pasian tungah ka ko tawntung hi. [5] Bang hang hiam cih leh Khrih tawh na kipawlna hangun, thugen siamna le thu theihtel siamna a kipan siamna nam khempeuh na neikim uh hi.</row>
		<row book="47" chapter="4" verse="15" tag="">[15] Hih thute khempeuh note a’ ding a kikhualna hi a, Pasian’ hehpihna in mi tam ban semsem leh mi a tam semsem mah in Pasian’ minthan nadingin lungdam ko-in thu ngen ding uh hi.</row>
		<row book="47" chapter="9" verse="11-12" tag="">[11] Kote tungtawnin note’ huhna sumte a ngahna uh hangin mi tampi in Pasian a phattheih nadingin note na cit gamtatzawh tawntung nadingun Pasian in hong hausak tawntung ding hi. [12] Bang hang hiam cih leh note’ huhna sumte in Pasian’ mi a cimawhte’ dong a hu bek hi loin, Pasian’ tungah lungdamkoh nading zong a piangsak ahi hi.</row>
		<row book="47" chapter="9" verse="15" tag="">[15] A manphatna a kigen zo lo Pasian’ hong piak hih thupha hangin Pasian tungah i lungdamna ko ciat ni.</row>
		<row book="49" chapter="1" verse="15-16" tag="">[15] Note in Topa Jesuh na muanna thu uh le thu umte khempeuh na itna thu uh ka zak hun a kipanin, [16] tawlnga loin note’ tangin Pasian’ tungah lungdamna ka na pulak tawntung hi. Ka thungetna-ah zong note ka hong phawk tawntung a,</row>
		<row book="49" chapter="5" verse="3-4" tag="">[3] Note pen Pasian’ mi na hih manun note lakah nulepa khialhna, a kilawm lo-a gamtatna, huaihamna cihte genin zong na nei vet kei un. [4] A kilawm lo-a kampauna, le ciamnuih hoih lo cihte zong na zang kei unla, Pasian tungah lungdamkohna kam na pauzaw un.</row>
		<row book="49" chapter="5" verse="20" tag="">[20] I Topa Jesuh Khrih hangin thu khempeuhah Pa Pasian tungah lungdamna ko ta un.</row>
		<row book="50" chapter="1" verse="3-4" tag="">[3] Note ka hong phawk simin ka biak Pasian tungah ka lungdamna ka ko hi. [4] Note in lungdamna thu na zak ni uh a kipanin tuni ciang dong, lungdamna thuhilh nasepna-ah kei na hong huhna uh hangin ka nuam mahmah a, note a dingin thu ka nget simin lungdam mahmahna tawh ka ngen tawntung hi.</row>
		<row book="50" chapter="4" verse="4-6" tag="">[4] Topa sungah lungdam tawntung un, ka hong cihsa bangin tu-in zong lungdam un, ka hong ci kik hi. [5] Mi khempeuh tungah na dik un. Topa hong pai baih ta ding hi. [6] Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un.</row>
		<row book="50" chapter="4" verse="11-12" tag="">[11] Bangbangin om taleng a lungkim thei dingin a kisinsa ka hih manin hih bang ka hong gen ciangin ka kitangsapna a hong pulak nuam ka hi kei hi. [12] Cihmawhna le cihtheihna a sinsa ka hi hi. Tua ahih manin ka hau a ka zawng zongin, ka vah a ka kial zongin, koi mun koi mun hitaleh ah a lungkimthei dingin a kisinsa ka hi hi.</row>
		<row book="51" chapter="1" verse="11-12" tag="">[11] Note in lungduai maitai takin thuakzo-in, khuavak gam sungah a om Pasian’ mite tawh nopsakna a ngahkhawm thei dingin a hong bawl i Pa tungah lungdamna na koh theih nadingun a minthang ama vangliatna in note tungah thahatna hong guan tahen. [12] Note in lungduai maitai takin thuakzo-in, khuavak gam sungah a om Pasian’ mite tawh nopsakna a ngahkhawm thei dingin a hong bawl i Pa tungah lungdamna na koh theih nadingun a minthang ama vangliatna in note tungah thahatna hong guan tahen.</row>
		<row book="51" chapter="2" verse="6-7" tag="">[6] Note hong honpa dingin Topa Khrih na sansa uh ahih mah bangin amah tawh hoihtakin kipawlin nungta un. [7] Note tungah a hong kihilhsa bangin ama sungah zungthuk kha unla, ama deihna bangin nungta-in, na upna uhah khauh semsemin, lungdam takin om un.</row>
		<row book="51" chapter="3" verse="15-17" tag="">[15] Note pumkhat suakin a lungdam khawm dingin Pasian in a hong sap ahih mah bangin Khrih hong piak nopsakna in note’ lungsim hong uk ta hen la, lungdamin om ta un. [16] Khrih thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, le biakna late na sa un. [17] Na kampauna, na gamtatnate khempeuh uhah, Topa Jesuh hangin Pa Pasian tungah lungdam kohna-in Jesuh min paulamin na hih ding uh hi.</row>
		<row book="51" chapter="4" verse="2" tag="">[2] Lungsim takpi tawh thu ngen tawntung unla, kidawm kawmin lungdamna tawh thu ngen un.</row>
		<row book="52" chapter="5" verse="16-18" tag="">[16] Lungdam tawntungin, [17] thu ngen niloh unla, [18] bangbang hong piang taleh na lungdamna uh Pasian tungah ko tawntung un. Khrih Jesuh tawh kipawlin na nuntakna sung uhah hih bangzia-in na om ding uh Pasian in a hong deih ahi hi.</row>
		<row book="54" chapter="2" verse="1" tag="">[1] A masa penin kong gennop thu in: Mi khempeuh a dingin Pasian tungah ngetna, thungetna, thumna le lungdamkohna na neih ding uh ahi hi.</row>
		<row book="54" chapter="4" verse="4-5" tag="">[4] Pasian’ bawlsa na khempeuh a hoih hi a, nial loin, lungdamna pulakin san ding ahi hi. [5] Pasian’ thu le thungetna hang tawh tuate a hoih a suak ahi hi.</row>
		<row book="57" chapter="1" verse="4" tag="">[4] Pasian’ mite khempeuh na itna thu le Topa Jesuh na upna thu na zakhin ka hih manin Pasian kiangah thu ka nget simin nangmah hong phawkin Pasian tungah lungdamna thu ka ko tawntung hi.</row>
		<row book="60" chapter="1" verse="3" tag="">[3] I Topa Jesuh Khrih’ Pa Pasian tungah lungdam ni. Ama hong hehpih mahmahna hangin sihna panin Jesuh Khrih a thawhkik sakna tawh eite tungah nuntakna thak a hong pia hi. Tua ahih manin i lametna kiam ngei lo a,</row>
		<row book="66" chapter="7" verse="12" tag="">[12] “Amen! Eite’ Pasian in phatna, minthanna, pilna, lungdamkohna, pahtawina, vangliatna, le hatna a tawntungin nei ta hen! Amen,” a ci uh hi.</row>
		<row book="66" chapter="11" verse="17" tag="">[17] “A beisa hun le tu hunah a om tawntung a Vanglian Topa Pasian aw, tu-in na vangliatna zangin uk ding hong kipan khin na hih manin nangma tungah ka nuamna uh ka hong ko uh hi.</row>
	</category>
	<category id="64">
		<row book="1" chapter="17" verse="7-8" tag="">[7] “Nang le nang’ khit cianga na suanlekhakte tungah Pasian hihna ding tawntung thuciam nadingin kei le nang’ khit cianga na suanlekhakte’ tungah amau’ khang tawntungin ka thuciamna ka kipsak ding hi. [8] Nangma tung le nang’ khit cianga na suanlekhakte tungah tawlkhat na omna Kanaan leitang khempeuh na neih tawntung dingun kong pia ding a, kei pen amaute’ Pasian ka hi ding hi,” a ci hi.</row>
		<row book="1" chapter="17" verse="19" tag="">[19] Pasian in, “Hi lo hi. Na zi Sarah in nang a dingin tapa khat nei ding a, ama min Isaac na phuak ding hi. Ama khit cianga a suanlekhakte a dingin tawntung thuciam nadingin ka thuciamna amah tawh ka kipsak ding hi.</row>
		<row book="1" chapter="28" verse="14" tag="">[14] Na suanlekhakte leilak leivui zah pha ding a, nitumna lam le nisuahna lam, leilu lam le leitaw lamah na kizelthang ding uh hi. Nang le na suanlekhakte thupha kong piak bangin leitung minam khempeuh in thupha a ngah nadingun hong ngen ding uh hi.</row>
		<row book="1" chapter="49" verse="8-10" tag="">[8] “Judah aw, na sanggamte in nang hong phat ding hi. Na galte’ gawl na meek ding a, na sanggamte na mai-ah hong kun ding uh hi. [9] Judah pen humpinelkai tawh kibang a, a sa matsa a nek khit ciangin a kua-ah a ciahkik tawh kibang hi. Humpinelkai bangin kizia-in a lumsuk hi. Kua in amah phawng ngam ding hiam? [10] Judah in kumpi ciangkhut len tawntung ding a, a suan a khakte in zong ukna aana nei tawntung ding hi. Minam dangte in ama tungah siah puak ding a, zahtakna tawh ama mai-ah kun ding uh hi.</row>
		<row book="19" chapter="14" verse="7" tag="">[7] Israel-te a’ ding hotkhiatna Zion panin hong tunna ding thu ka ngenngen hi. TOPA in ama mite tungah nopsakna a piakkik ciangin, ama mi Israel-te kipak mahmah ding uh hi.</row>
		<row book="19" chapter="72" verse="10-11" tag="">[10] Tarshish kumpite le tuikulh neu-a kumpite in ama tungah siah pia uh hen la, Sheba le Seba kumpite in letsong puak ta uh hen. [11] Kumpi khempeuh ama mai-ah bok uh hen la, minam khempeuh in ama na sem ta uh hen.</row>
		<row book="19" chapter="107" verse="1" tag="">[1] “ TOPA tungah lungdam ko un; bang hang hiam cih leh amah hoih a, ama itna kip tawntung!”</row>
		<row book="23" chapter="7" verse="14" tag="">[14] Tua ahih ciangin Topa mahmah in note tungah lim khat hong pia ding hi. En un, nungak khat gai-in tapa khat nei ding a, ama min Immanuel kici ding hi.</row>
		<row book="23" chapter="9" verse="6-7" tag="">[6] Bang hang hiam cih leh eite a dingin naungek khat hong suak a, eite’ tungah tapa khat hong kipia hi. Amah pen eite hong ukpa hi ding a, ama min pen “Lamdang Thulak pa, Vanglian Pasian, Tawntung Pa, Nopsakna Kumpi,” kici ding hi. [7] Tuhun a kipanin a tawntungin David kumpi tokhom tung le ama gam sungah thutang le thuman phutin, a lian semsem ama ukna le nopsakna in mong nei lo ding hi. Vanglian TOPA’ deih luatna in hih thu hong tungsak ding hi.</row>
		<row book="23" chapter="11" verse="1" tag="">[1] Jessi’ phung sung panin a sel khat hong khangkhia ding a, a zungte panin a no khat hong khang ding hi.</row>
		<row book="24" chapter="10" verse="1-6" tag="">[1] Israel mite aw, note hong hopihna TOPA’ kammal ngai dih un. [2] TOPA in hih bangin ci hi: “Gamdangte’ omdan ciing kei unla, vantung a lim lamdangte lunghihmawhna-in ngaihsun kei un. Bang hang hiam cih leh gamdang mite in tuate a lunghihmawhpih uh hi. [3] Hih mite’ ngeinate a kimanna om lo hi. Gamlakah sing khat kiphuk a, khutsiampa in a hei tawh milimin a bawl hi. [4] Mite in tua pen kham le ngun tawh zem uh a, a kilakkhiat theih loh nadingin sik tawh a kilh uh hi. [5] A milimte uh, tangmai huanah vasate’ lau nadingin a kikhai milimte tawh kibangin pau thei lo uh a, lam pai thei lo uh ahih manin puak a kul hi. Tuate kihta kei un; siatna bawl thei lo uh a, phatna zong bangmah bawl thei lo uh hi,” a ci hi. [6] TOPA aw, nang tawh a kibang kuamah om lo hi. Nang na lian a, na min vanglian mahmah hi.</row>
		<row book="24" chapter="23" verse="5-6" tag="">[5] “En un, TOPA in kong cihin-ah, keimah in David’ suan lak panin kumpi dingin a diktat mi khat ka khankhiatsak ni hong tung ding hi. Amah gam uk siam mahmah ding a, gam sungah thuman thutang tawh thu hong khen ding hi. [6] Ama hun hong tun ciangin Judah mite kihonkhia ding a, Israel mite lungmuang takin a teng ding uh hi. Amah a kilawh nadingin a min, ‘ TOPA, Eite’ Diktanna,’ ci-in a kiphuak ding hi.</row>
		<row book="24" chapter="29" verse="11" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi.</row>
		<row book="24" chapter="31" verse="15" tag="">[15] TOPA in kong cihin-ah: “Ramah khua-ah aw khat kiza a, tauna le kah ngutngutna awging ahi hi. Rachel, a tate a dingin a kap hi. A tate om nawn lo ahih manin kinem zo lo hi,” a ci hi.</row>
		<row book="28" chapter="11" verse="1" tag="">[1] Israel a neu lai-in ka it mahmah a, Egypt gam panin ka tapa ka samkhia hi.</row>
		<row book="33" chapter="5" verse="2" tag="">[2] Bethlehem Efrathah khua aw, nang pen Judah gamah khua neupen khat na hi a, ahi zongin nang sung panin Israel-te a uk ding khat ka piangsak ding hi. Ama gui pen tangtawng pek tawh kizom hi.</row>
		<row book="38" chapter="9" verse="9" tag="">[9] Zion mite aw, nakpitakin lungdam un. Jerusalem mite aw, lungdamin awng un. En un, na kumpipa uh hong pai hi. Amah, gualzawhna tawh hong pai hi. Ahi zongin kiniamkhiatna tawh hong pai a, sin nai loh lano tungah hong tuang hi.</row>
		<row book="40" chapter="1" verse="1-3" tag="">[1] Abraham’ suan David, David’ suan Jesuh Khrih’ khang ciaptehna hih bang ahi hi. [2] Abraham ta Isaac, Isaac ta Jakob, Jakob ta Judah, le a sanggamte ahi uh hi. [3] Judah ta Perez le Zerah hi a, Tamar tawh a neih a ta ahi uh hi. Perez ta Hezron, Hezron ta Ram,</row>
		<row book="40" chapter="1" verse="18-25" tag="">[18] Jesuh Khrih a hong suahna zia hih bang ahi hi. Mary pen Josef a dingin zuthawl piaksa hi a, ahi zongin a kiten taktak ma-un Kha Siangtho in amah a gaisakna thu Mary in a thei hi. [19] A lawmpa Josef pen a manin a gamta nuam mi khat ahih manin a lawmnu maizumsak nuam lo a, kuama theih lohin maksim dingin a ngaihsun hi. [20] Ahi zongin hih bangin thu a ngaihsut laitakin a mang sungah Topa’ vantungmi khat hong kilang a, “David suan Josef aw, Mary sunga nau pen Kha Siangtho in a gaisak ahih manin amah tenpih ngamlah kei in. [21] Amah in tapa khat hong nei ding a, tua tapa in ama mite a mawhna uh panin honkhia ding ahih manin ama min dingin Jesuh na phuak ding hi,” ci-in thu a gen hi. [22] Topa in kamsangpa tungtawnin a gensa thu a tun theih nadingin hih thute a piang ahi hi. Tua a genna-ah, [23] “Nungak khat gai-in tapa khat nei ding a, ama min dingin Emmanuel kiphuak ding hi,” ci hi. Emmanuel a khiatna in, eite tawh Pasian hong omkhawm hi, a cihna ahi hi. [24] Josef zong a khanlawh ciangin Topa’ vantungmi’ sawl bangin a zi a la hi. [25] Ahi zongin tua tapa a suah hun dongin a zi luppih lo a, a suah ciangin a min dingin Jesuh a phuak hi.</row>
		<row book="40" chapter="2" verse="1-2" tag="">[1] Herod in Judea gamah kumpi a sep hun laitakin tua gam sung Bethlehem khua-ah Jesuh a suak hi. A suah khit phetin aksi thu lamsang a siam mi pawlkhat, nisuahna lam panin Jerusalem-ah hong tung uh a, [2] “Jew mite’ kumpi ding ahi naungek a hong suak pen koi lai-ah om ahi hiam? Nisuahna lam pan ama aksi hong suah ciangin ka mu uh a, amah a bia dingin a hong pai ka hi uh hi,” hong ci uh hi.</row>
		<row book="40" chapter="2" verse="6" tag="">[6] Amaute in, “Kamsangpa in a lai gelhna sungah, ‘Judah gamah a om Bethlehem khua aw, ka mi Israel-te a uk dingin nangma sung panin ukpa khat hong piang ding ahih manin Judah gam a uk khuate lakah a neu na hi het kei hi,’ ci ahih manin Judea gam sung Bethlehem khua-ah suak ding hi,” ci-in a dawng uh hi.</row>
		<row book="40" chapter="2" verse="10-18" tag="">[10] Tua aksi a muh uh ciangin a lungdamna uh kigen thei lo hi. [11] Inn sungah amaute lut uh a, naungek le a nu Mary a mu uh hi. Amaute khukdinin tua naungek a biak khit uh ciangin a vanpuakte uh suahkhia uh a, kham, saledi paknamtui, le myrrh paknamtuite, letsongin a pia uh hi. [12] Herod kiangah a kihilkik loh nadingun a mang sung uhah Pasian in hilh ahih manin, lampi dang tawnin a gam uhah a ciahkik uh hi. [13] Tua mipilte a ciah khit uh ciangin Josef’ mang sungah Topa’ vantungmi khat hong kilang a, “Kithawi-in naungek le a nu, Egypt gamah taipih in. Pai khia un, ci-in kong genkik matengin tua gamah va om un. Herod in naungek thah dingin hong zong ding hi,” a ci hi. [14] Josef zong kithawi pah a, Egypt gam a zuan dingin naungek le a nu tawh zanpi mahin ding khia uh a, [15] Herod a sih hun ciang dong tua gamah a va om uh hi. Kamsangpa tungtawnin Topa in, “Egypt gam panin ka Tapa ka samkhia hi,” ci-in a genna thu a tun nadingin hih bangin a piang ahi hi. [16] Nisuahna lam panin a hong pai mipilte in amah a khem lamtak Herod in a theih ciangin a heh suak mahmah hi. Tua mipilte tung panin aksi a kilat hun a dotna tawh kizui-in, Bethlehem khua le a kiima om naungek kum nih ciang le a nuaisiah khempeuh a that dingin a galkapte a sawl hi. [17] Hih bangin thu hong pian’ ciangin kamsangpa Jeremiah in, [18] “Nakpi taka kahna awging Ramah gam sungah kiza hi. Rachel in a tate kah a, a tate khempeuh si khin ahih manin a kah a tawp nadingin kikhem zo lo hi,” ci-in a genna thu a tun nading ahi hi.</row>
		<row book="40" chapter="20" verse="25-28" tag="">[25] Ahi zongin Jesuh in amaute sam a, “Mi a uk Gentail-te in mite tungah aana nei uh a, mi a makai Gentail-te in thuneihna tawh a ukna thu na thei uh hi. [26] Ahi zongin note lakah tua bang hi lo ding hi. Note lakah a lian ahi dingte note’ nasem hi ding a, [27] note’ lakah a lianpen ahi dingte note’ sila hi ding hi. [28] Mihing Tapa zong nasem nei dingin hong pai hi loin mi dangte a’ ding na semin, mi tampi tat nading a si dingin a hong pai ahih mah bangin note zong a tuaci ding na hi uh hi,” a ci hi.</row>
		<row book="42" chapter="1" verse="14" tag="">[14] Amah hong suah ciangin nang na lungdam mahmah ding a, midang tampite in zong hong lungdampih ding uh hi.</row>
		<row book="42" chapter="1" verse="26-35" tag="">[26] Elizabeth a gaizawh kha guk a cin ciangin Pasian in Galilee gam Nazareth khua-ah vantungmi Gabriel a paisak hi. [27] Kumpi David’ suan Josef in zuthawl a piaksa Mary tungah thu a gen dingin a sawl ahi hi. [28] Vantung mi in Mary kiangah, “Na lungdam mahmah ding ahi hi. Topa in nang hong ompih a, thupha lianpi hong piazo hi,” a ci hi. [29] Mary in vantungmi’ thugen a zak ciangin, bang a cihnopna hi ding ahi hiam, ci-in lamdang a sa mahmah hi. [30] Tua ciangin vantungmi in, “Mary aw, lamdangsa-in lunghimawh kei in. Pasian’ maipha a ngah na hi hi. [31] Nang gai-in tapa khat na nei ding a, a min dingin Jesuh na phuak ding hi. [32] Amah milian hi ding a, A Lianpen Pasian’ Tapa kici ding hi. Topa Pasian in ama pu David mah bangin kumpi-in bawl ding a, [33] Jakob suanlekhakte’ kumpi hi paisuak ding a, ama ukna bei hun cih om ngei lo ding hi,” a ci hi. [34] Tua ciangin Mary in vantungmi kiangah, “Kei, pasal tawh a lumkhawm ngei nai lopi, hih thu bangci piantheih ding ahi hiam?” a ci hi. [35] Vantung mi in, “Nangma tungah Kha Siangtho hong tung ding a, nangma tungah Pasian’ vangliatna hong om ding hi. Tua ahih manin a hong suak ding a siangtho naungek pen Pasian’ Tapa kici ding hi.</row>
		<row book="42" chapter="1" verse="39-47" tag="">[39] Tua khit a sawt loin Mary kithawi a, Judea mualtung gam a khua khatah a va paipah hi. [40] Zekhariah’ inn-ah lutin Elizabeth a hopih hi. [41] Elizabeth in Mary’ hopihna awging a zak ciangin a sunga a naupaii a hong diang hi. Elizabeth zong Kha Siangtho tawh hong kidim a, [42] nakpitakin kiko-in, “Numei khempeuh lakah thupha ngah pen nu na hi a, na neih ding naungek in thupha ngah ding hi. [43] Ka Topa’ nu kei kiangah hong hawh nadingin, bang hangin hih bang thu lian kei tungah hong tung ahi hiam? [44] Bang hang hiam cih leh nong hopihna awging ka zak phetin ka sunga naungek nuamin a diang hi. [45] Topa in nang tungah a hong gen thute hong tung taktak ding hi, ci-a upna pen nang a dingin a lungdamhuai mahmah ahi hi,” a ci hi. [46] Tua ciangin Mary in, “Ka lungsim in Topa phat a, [47] hong Hon Pasian’ hangin ka nuam mahmah hi.</row>
		<row book="42" chapter="2" verse="7-16" tag="">[7] Zintun nading mun dang khempeuh mi dim khinta ahih manin ganbukah tung uh a, a tacil ahi ta pasal khat nei-in, puan tawh tunin gan annekna kuang sungah a sial hi. [8] Tua hun laitakin gamlakah a tuuhonte a giahpih tuucing pawlkhat a om uh hi. [9] Amaute kiangah Topa’ vantungmi khat hong kilang a, Topa’ minthanna vang in amaute hong taan ahih manin a lau mahmah uh hi. [10] Ahi zongin vantungmi in, “Lau kei un. Mi khempeuh a lungdamsak ding thuthak hoih khat note a’ ding ka hong puak hi. [11] Tuni-in David khuapi sungah, note a hong honkhia ding Khrih Topa a suak hi. [12] Amah na theih nading uh a lim hih bang hi ding hi: Puan tawh kitun naungek khat, gan annekna kuang sungah a kisial na mu ding uh hi,” a ci hi. [13] Tua khit phetin tua vantungmi tawh vantung mihonpite thakhatin hong omin Pasian phatna la sa uh a, [14] “Van a sang belna-ah a om Pasian’ min thang hen la, ama pahtak leitung mite tungah nopna om ta hen,” a ci uh hi. [15] Vantung mite vantungah a ciahkik khit uh ciangin tuucingte in, “Bethlehem khua-ah pai-in, Topa’ hong gen hih thupiang va en ni,” a kici uh hi. [16] Amaute nawhpai mahmah uh a, Mary le Josef le gan annekna kuang sungah a kisial naungek a mupah uh hi.</row>
		<row book="43" chapter="1" verse="14" tag="">[14] Tua Thu mihing hong suakin kote lakah hong om a, itna nei-in citak mahmah ahih manin Pasian’ pianzia a neihna ka mu cian uh hi. Hih pianzia pen Pasian’ Tapa khat bek hihna tawh a neih pianzia ahi hi.</row>
		<row book="43" chapter="3" verse="16" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi.</row>
		<row book="43" chapter="13" verse="3" tag="">[3] A Pa in ama khut sungah vangliatna khempeuh a piakna le Pasian in amah a sawl mah bangin tu-in Pasian kiangah a paikik ding ahihna thu zong a thei hi.</row>
		<row book="43" chapter="14" verse="27" tag="">[27] Note tungah keima neih bang lungnopna ka hong pia ding hi. Tua ka hong piak ding lungnopna pen leitung mite in a piaktheih a kip lo lungnopnate pawl hi lo hi. Tua ahih manin lau kei unla, zong lungkham kei un.</row>
		<row book="43" chapter="16" verse="33" tag="">[33] Keimah tawh na hong kipawlna uh hangin lungnopna na neihtheihna dingun hih thu a hong gen ka hi hi. Leitung gimna na thuak ding uh hi. Ahi zongin keimah in leitung nate zo khinta ka hih manin lungnuamin om un,” a ci hi.</row>
		<row book="44" chapter="5" verse="31" tag="">[31] Israel mite kisik kikin Pasian in a mawhna uh a maisak theih nadingin Ukpi le Honpa-in tua Jesuh bawlin ama taklamah a tusak hi.</row>
		<row book="44" chapter="20" verse="35" tag="">[35] Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpitakin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.</row>
		<row book="45" chapter="6" verse="23" tag="">[23] Bang hang hiam cih leh mawhna in thaman hong piak pen sihna hi a, ahi zongin i Topa Jesuh tawh i kipawl manin Pasian’ hong piakkhong pen nuntak tawntungna ahi hi.</row>
		<row book="47" chapter="9" verse="7" tag="">[7] Pasian in piaknopna lungsim tawh a pia mite bek deih ahih manin, a kuamah peuh in na lungsim sung uhah na ngaihsutsa zah ciat uh na pia unla, pia nuam lopipi le sawlzawh thu bek tawh na pia kei un.</row>
		<row book="47" chapter="9" verse="15" tag="">[15] A manphatna a kigen zo lo Pasian’ hong piak hih thupha hangin Pasian tungah i lungdamna ko ciat ni.</row>
		<row book="48" chapter="4" verse="4-5" tag="">[4] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. [5] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi.</row>
		<row book="50" chapter="2" verse="8-10" tag="">[8] Amah hong kiniamkhiat tawm a, singlamteh tung nangawnah sih ding a ut hi. [9] Hih thu hangin Pasian in a lianpenin amah koih a, min lian dang khempeuh sangin a min lianzaw-in a koih hi. [10] Tua ahih manin vantung, leitung, leinuai-a om mi khempeuh in Jesuh pahtawi-in khukdin ding uh a,</row>
		<row book="51" chapter="2" verse="16" tag="">[16] Tua ahih manin annek tuidawn, biakna pawite, Khadet pawi, le Sabbath ni tawh kisai-in kuamah in ngeina zuih ding bawl kei un.</row>
		<row book="58" chapter="7" verse="14" tag="">[14] I Topa pen Judah suan sung panin a piang ahih manin Moses in siampi thu a na gen ciangin hih Judah minam genin na nei lo hi.</row>
		<row book="62" chapter="5" verse="11" tag="">[11] Tu-in Pasian’ teci panna in: Pasian in ama Tapa tungtawnin eite tungah nuntak tawntungna a hong pia hi.</row>
	</category>
	<category id="65">
		<row book="1" chapter="29" verse="26" tag="">[26] Laban in, “A u’ ma-in a nauzaw piak ding ko’ gamah ngeina hi lo hi.</row>
		<row book="2" chapter="16" verse="8" tag="">[8] Moses in, “Ama tungah na phunnate uh TOPA in a zakna hangin, TOPA in note’ tungah nitak an nek ding sa, zingsangin na kham tak uha na nek ding uh an hong piak ciangin - kote pen a bang hi mawk ka hi uh hiam? Note’ phunnate pen kote’ tung hi loin TOPA’ tung ahi hi,” a ci hi.</row>
		<row book="2" chapter="34" verse="6" tag="">[6] Ama mai-ah TOPA pai-in, “TOPA, TOPA, hehpihna nei-in a dik Pasian; lungduai-in itna kip le thutakna tawh a dim;</row>
		<row book="4" chapter="14" verse="27" tag="">[27] “Hih a gi lo mihonte in bang tanvei kei hong phunsan ding uh ahi hiam? Israel mite in kei hong phunsanna ka za khin hi.</row>
		<row book="9" chapter="13" verse="8-14" tag="">[8] Amah in Samuel’ seh hun, ni sagih sung a ngak hi. Ahih hangin Gilgal-ah Samuel hong pai lo a, ama kiang panin mite kithehthang hi. [9] Tua ahih ciangin Saul in, “Meihal biakna le thunuama biakna hih lai kei kiangah hong paipih un,” a ci hi. Tua ciangin amah in meihal biakna a pia hi. [10] Meihal biakna a piak a man khit phetin Samuel hong tung a, amah a dawn ding le a hopih dingin Saul paikhia hi. [11] Samuel in, “Bang hih na hi hiam?” a ci hi. Saul in, “Kei kiang panin mite kithehthangin, a ni kiseh sungin nang lah hong tung lo a, Mikmash-ah Filistia-te a kikhopna ka muh ciangin [12] keimah in, ‘Tu-in Filistia-te keimah hong hih dingin Gilgal-ah hong paisuk ding uh a, keimah in TOPA’ maipha ka ngen nai kei hi,’ ka ci hi. Tua ahih ciangin kei mahmah kisawl tawmin meihal biakna ka pia hi,” a ci hi. [13] Tua ciangin Samuel in Saul kiangah, “Na hai gamtat hi; TOPA na Pasian’ hong thupiakna na zui kei hi; bang hang hiam cih le TOPA in Israel-te tungah kumpi dingin nang le na suanlekhakte a kipsaksuak ding ahi hi. [14] Ahih hangin tu-in na ukna kizomsuak lo ding a, TOPA in ama lungsim bangin mi khat zong khin hi. TOPA in nang hong thupiak zui lo na hih manin ama mite tungah ulian dingin TOPA in amah seh khin hi,” a ci hi.</row>
		<row book="16" chapter="9" verse="30-31" tag="">[30] Kum tampi sung lungduaina tawh amaute na thuak a, na kamsangte tungtawnin amaute na hilh hi. Ahi zongin amaute in ngai nuam lo uh hi. Tua ahih ciangin gamdang mite’ khut sungah amaute na pia hi. [31] Ahi ta zongin na hehpihna lian hangin amaute beisak loin, zong na nusia kei hi; bang hang hiam cih leh dikna le hehpihna a nei na hi hi.</row>
		<row book="19" chapter="30" verse="5" tag="">[5] Ama hehna tomno sung bek hi a, ama hong deihsakna pen khang tawntung ading ahi hi. Zan hun sungteng kahna omkha mah ding a, ahih hangin zing khuavak tawh nuamna hong tung hi.</row>
		<row book="19" chapter="37" verse="7-11" tag="">[7] TOPA’ mai-ah khawl dide inla, lungduai takin ngak in. A hihna a daupai pa tung le siatna a bawlpa tungah kilungso tawmsak ke’n! [8] Hehna panin kikham inla, sinsona nusia in. Nangmah kilungso tawmsak ke’n; tua in siatna bekah a hong paipih hi. [9] Bang hang hiam cih leh migilote kipuaseh ding a, ahih hangin TOPA a ngakte in leitung luah ding uh hi. [10] Ahih hangin tawlkhat sungin migilo pa om nawn lo ding a, ama omna mun na lim zon mahmah hangin tua lai-ah amah na om lo ding hi. [11] Ahih hangin lungnemte in leitung luahin, genzawh lohin amaute nuamsa ding uh hi.</row>
		<row book="19" chapter="40" verse="1" tag="">[1] TOPA lamenin ka ngak ngiungeu a, amah kei lam hong nga-in ka kikona aw hong za hi.</row>
		<row book="19" chapter="46" verse="10" tag="">[10] “Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi,” a ci hi.</row>
		<row book="19" chapter="75" verse="2" tag="">[2] A hun ka sehsa ni ciangin thu a manin ka khen ding hi.</row>
		<row book="19" chapter="78" verse="38" tag="">[38] Ahi zongin amah in hehpihna lungsim nei ahih manin amau’ khialhnate maisakin, amaute susia lo hi. Amah in a hehna ip zelzel a, a hehna khempeuh phongkhia lo hi.</row>
		<row book="19" chapter="86" verse="15" tag="">[15] Ahih hangin Topa aw, nang pen a hehpih thei, a dik Pasian na hi a, heh hak mahmahin, itna kip le thumanna tawh a kidim na hi hi.</row>
		<row book="19" chapter="103" verse="8" tag="">[8] TOPA dikin hehpihna tawh kidim a, heh hakin, a lian mahmah itna kip tawh a kidim hi.</row>
		<row book="19" chapter="130" verse="5-6" tag="">[5] TOPA’ hong huh ding lawpna tawh ka ngak a, ama thugen ka muang hi. [6] Galvilte in zingsang hun ding a ngaklah sangin galvilte in phalvak hun ding a ngaklah sangin, TOPA ka ngaklah zaw hi.</row>
		<row book="19" chapter="145" verse="8" tag="">[8] TOPA dikin hehpihna nei a, heh hak mahmahin itna kip lianpi a nei hi.</row>
		<row book="20" chapter="14" verse="17" tag="">[17] A lungtom mite hai gamtat a, mipilte lungduai hi.</row>
		<row book="20" chapter="14" verse="29" tag="">[29] A lungduaite mipil hi a, lungtomna pen haina kilatna ahi hi.</row>
		<row book="20" chapter="15" verse="18" tag="">[18] Lungtomna in kitotna piangsak a, lungduaina in kilemna piangsak hi.</row>
		<row book="20" chapter="16" verse="32" tag="">[32] Thahatna sangin lungduaina hoihzaw a, khuapi khat ukzawhna sangin eimah ki-ukzawhna hoihzaw hi.</row>
		<row book="20" chapter="19" verse="11" tag="">[11] Pilna in mi lungduaisak a, mi’ hong hehsaknate kiphawkmawh bawlna in minthanna ahi hi.</row>
		<row book="20" chapter="25" verse="15" tag="">[15] Lungduai a zolzolna tawh gam ukte kizo thei a, kam nemin pauna tawh aana neite kizo thei hi.</row>
		<row book="21" chapter="7" verse="8-9" tag="">[8] Thu khatpeuh a kipatna sangin a tawpna hoihzaw a, kiphatsakna sangin lungduaina hoihzaw hi. [9] Heh pahpah kei in; hehna a haihuai ahi hi.</row>
		<row book="23" chapter="30" verse="18" tag="">[18] Tua ahih ciangin note hong hehpih nuamin TOPA in hong ngak a, note tungah hehpihna hong lah ding amah kipakta hi. Bang hang hiam cih leh TOPA pen a thutang Pasian hi a, amah a muangte khempeuh thupha ngah ahi hi.</row>
		<row book="23" chapter="42" verse="14" tag="">[14] Pasian in hih bangin ci hi: “Sauveipi sung bangmah hih loin ka om a, keimah le keimah kikhamcipin ka om hithiat hi. Tu-in ahihleh numei nausuak ding bangin ka kikokhia ding a, ka kam ka-in ka tungnak ding hi.</row>
		<row book="23" chapter="48" verse="9" tag="">[9] Note khempeuh kong suksiat khak loh nadingin ka min ka ngaihsutna tawh ka hehna diahin, keimah hong kiphatna ka ngaihsutna-in note tungah ka ki-ip hi.</row>
		<row book="24" chapter="15" verse="15" tag="">[15] Tua ciangin keimah in: TOPA aw, nang na thei hi. Hong phawk inla hong veh in. Kei a hong bawlsiate tungah phu hong laksak in. Ka galte tungah na lungduaina hangin kei’ sih nading piangsak kei in. Nangma hangin minsiatna a thuak ka hihlam hong thei in.</row>
		<row book="24" chapter="44" verse="22" tag="">[22] TOPA in na hoih lohnate uh le na bawl uh kihhuainate hangin note hong thuakzo nawn lo hi. Tua ahih manin tuni mahmahin zong na gam uh gamlak suakkhin a, mite’ kihamsiatna suakin kuamah teng nawn lo hi.</row>
		<row book="25" chapter="3" verse="26-27" tag="">[26] Tua ahih ciangin thuakzawhna tawh ngak kenkanzo lehang a hoihpen ahi hi. A hong hotkhiat ding amah ngak ni. [27] Na khangno lai-in thuakzawh hat ding kisin leteh hoihpen hi.</row>
		<row book="26" chapter="20" verse="17" tag="">[17] “Ahi zongin amaute ka khasiat a, gamlakah amaute ka susia kei a, ka maimangsak kei hi.</row>
		<row book="29" chapter="2" verse="13" tag="">[13] Na dah taktakna uh lungkhamna tawh langsak unla, na puante uh a balkek bek hi kei un,” hong ci hi. TOPA, note’ Pasian kiangah ciahkik un. Amah migi mahmahin hehpihna a nei hi a, a lungduai-in hong huh nuam tawntung a, gim hong pia loin hong maisak nuam tawntung hi.</row>
		<row book="32" chapter="4" verse="2" tag="">[2] TOPA’ kiangah thu ngen a, “Kong thum hi, TOPA aw; ka gam sungah ka omlai pekin hici mah in teh, ci hi lo ka hi hiam? Hanciamin Tarshish khua-ah ka taisimna zong tua hang mah ahi hi; bang hang hiam cih leh nang pen a hehpih thei Pasian, a hehhak, a migi mahmah, siatna tunsak ding a kisiknuam Pasian na hihna kong thei hi.</row>
		<row book="33" chapter="7" verse="19" tag="">[19] Kote nong khasiat kik ding a, ka mawhnate uh hong sawpkhiat sakin, tuipi taw-ah nong paihsak ding hi.</row>
		<row book="34" chapter="1" verse="3" tag="">[3] TOPA lungduai mahmah a, a vang zong lian mahmah a, ahih hangin mimawhte khahkhong ngei lo hi. A paina peuhpeuhah huihpi nungin pingpei kipei a, ama paina hanga leivui leeng meiipi kai tawh kibang hi.</row>
		<row book="35" chapter="2" verse="3" tag="">[3] Hih thu a tunna ding hun hi pah nai lo ahih manin lai-in ciamteh in. Ahi zongin hong tung baihta ding a, kong lah khempeuh a manin hong tung ding hi. A tung hak tawh a kibangkha ahi zongin ngak keikai in. Ka seh hun a cin ciangin hong tung takpi ding a, zekai lua nawn lo ding hi.</row>
		<row book="39" chapter="2" verse="17" tag="">[17] Thu na gengenna uh tawh TOPA na gimsak uh hi. Note in, “Bangci gimsak ka hi uh hiam?” na ci uh hi. “ TOPA in a sia-in a gamtate a hoihin ngaihsun a, zong itin amaute tungah lungkim takpi hi,” na cihna khawng uhleh, “Thutang a gen Pasian koi lai-ah om ahi hiam?” ci-in na dotnate uh tawh na gimsak uh hi.</row>
		<row book="40" chapter="5" verse="5" tag="">[5] A lungnem mite in Pasian’ ciamsa leitang ngah ding uh ahih manin thupha ngah mi ahi uh hi.</row>
		<row book="40" chapter="5" verse="38-39" tag="">[38] “Note in, ‘Mittang khat tang ding mittang khat, ha khat tang ding ha khat,’ ci-in a kigenna na zaksa uh ahi hi. [39] Ahi zongin note kiangah ke’n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in.</row>
		<row book="40" chapter="18" verse="26-29" tag="">[26] Tua ahih manin a nasempa zong a mai-ah hong bokin thum a, ‘Topa aw, hong ngak lai in; a vekpi-in ka hong loh ding hi,’ ci-in a thum hi. [27] Kumpipa in khasiathuai sa ahih manin a leiba teng maisakin a khah hi. [28] “Ahi zongin tua nasempa a paikhiat ciangin ama sum ngun peek zakhat khawng a ba a naseppih dang khat tawh a kituak hi. Tua pa a gawlin manin, ‘Na leiba hong loh in,’ a ci hi. [29] A naseppih pa zong a mai-ah bokin hong thum a, ‘Hong ngak lai in; ka hong loh ding hi,’ a ci hi.</row>
		<row book="40" chapter="23" verse="13" tag="">[13] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in vantung ki-ukna sungah mite a lut theih loh nadingin kong na khakcip uh hi. Note lah na lutnuam kei uh a, a lutnuamte lah na lutsak kei uh hi.</row>
		<row book="40" chapter="24" verse="42" tag="">[42] Tua ahih ciangin bang hunin na Topa uh hong pai ding cih thei lo na hih manun na pilvang un.</row>
		<row book="44" chapter="1" verse="4" tag="">[4] Amaute tawh a omkhawm laitakin amah in amaute kiangah, “Jerusalem khua panin paikhia kei unla, note kiangah ka hong gensa ka Pa’ hong kamciam thu na ngak un.</row>
		<row book="45" chapter="2" verse="3-7" tag="">[3] Midangte a mawhna hangin thu khenin, no zong tua amau mawhnate mah na bawl veve uh ciangin Pasian’ thukhenna tawh kipelh tuan dingin ki-um peuhmah na hi uh hiam? [4] Pasian migi-in thu a diah hithiatna pen na kisikkik theih nading uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uh hiam? [5] Lungsim khauhin na kisik nop lohna hangun Pasian’ hehna le a manin a thukhenna a hong kilat Ni ding ciangin na gimthuak ding uh a nasia semsem dingin a bawl na hi uh hi. [6] Bang hang hiam cih leh Pasian in mi khempeuh a gamtatna uh tawh kizui-in thukkik ding hi. [7] Pahtakna, minthanna, le hin tawntungna deihin a gamtat hoih tawntung mite tungah Pasian in nuntak tawntungna pia ding a,</row>
		<row book="45" chapter="5" verse="3-4" tag="">[3] Haksatna i thuak laitak nangawnin i lungdam veve hi. Bang hang hiam cih leh haksatna in thuakzawh hatna piangsak a, [4] thuakzawh hatna in Pasian’ pahtakna hong ngahsak a, ama hong pahtakna in lametna lianpi hong neisak ahihna thu i thei hi.</row>
		<row book="45" chapter="8" verse="24-26" tag="">[24] Hih bangin lamenin i upna in eite hong honkhia khin hi. Ahi zongin i lamet pen i muh ciangin tua pen lamet hi nawn lo hi. Kua in a muhsa nate lamen nawn ahi hiam? [25] I muh lohte i lamet ciangin lungduaitakin i ngak thei hi. [26] Tua ahih manin eite bangzahin ginalo hitalehang eite a hong huh dingin Kha Siangtho a hong pai hi. Eite in a kilawm bangin thunget ding nangawn i thei kei a, ahi zongin Kha Siangtho mah in tauna tawh eite a dingin a hong thumsak hi.</row>
		<row book="45" chapter="9" verse="22-23" tag="">[22] Tua mah bangin Pasian in zong a beisa hunah siatna a thuak dingin a kilawm mite susia loin a ki-ipipna mite tungah a hehna le a vangliatna a lahtheih nading thu a neih mah bangin, [23] ama minthanna a lahtheih nadingin ama minthanna a ngah dingin a hong sehsa eite tungah zong ama hehpihna a hong piaktheih nading thu a nei hi.</row>
		<row book="45" chapter="12" verse="12" tag="">[12] Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un.</row>
		<row book="45" chapter="15" verse="4-5" tag="">[4] Lai Siangtho sungah a om thu khempeuh pen eite hilh nading, eite in lametna nei-in i thuakzawh nading, le i thahat theih nadingin a kigelh ahi hi. [5] Note in lungsim kikhatin i Topa Jesuh Khrih’ Pa ahi Pasian na phatkhawm theih nadingun Pasian in thuakzawhna le thahatna hong pia hen la, Jesuh Khrih deihna bangin gamta-in khatlekhat kithutuak takin hong omsak tahen.</row>
		<row book="46" chapter="4" verse="5" tag="">[5] Tua ahih manin a hun a tunma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau’ ngah dingin a kilawm phatna, Pasian’ kiang panin a ngah ciat ding uh hi.</row>
		<row book="46" chapter="13" verse="4-7" tag="">[4] Itna neite a lungduai-in migi hi. Itna neite in hazatna lungsim nei loin, zong kisathei lo hi. [5] Itna neite a kilawm loin gamta lo, heh pakpak lo, mite’ mawhna ciamteh lo hi. [6] Thuman lote-ah lungdam ngei lo uh a, thumante bekah lungdam uh hi. [7] Itna neite lungkia cih om ngei lo hi; a upna, a lametna, lungduai takin a ngaknate uh a mawkna cih om ngei lo hi.</row>
		<row book="47" chapter="6" verse="4-6" tag="">[4] Tua ahih manin ka sepna khempeuh uhah Pasian’ nasemte ka hihna uh ka kilangsak uh a, lungduai takin gimna, haksatna, lungkhamnate ka thuak uh hi. [5] Kote hong kisatin, thongah hong kikhia-in, mihonpi in hong hihgawp uh hi; nakpitakin na semin, an ne lo, ihmu lo liangin ka om uh hi. [6] Siangtho takin nuntakna, thu theihna, lungduaina, migitna, Kha Siangtho’ huhna, itna taktak neihna,</row>
		<row book="48" chapter="5" verse="22-23" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi.</row>
		<row book="48" chapter="6" verse="9" tag="">[9] Tua ahih manin na hoih sep ding cimtak kei ni. Lungkia loin i sep nakleh a hun ciangin thaman i ngah ding hi.</row>
		<row book="49" chapter="4" verse="1-2" tag="">[1] Tua ahih ciangin Topa’ na ka sepna hangin thong a kia keimah in note’ nuntakzia dingin a hong deihna tawh a kilawm a kituakin na nuntak nadingun ka hong hanthawn hi. [2] Kiniamkhiatin, thunemin, lungduai-in om tawntung un. Khatlekhat kihuhna tawh na ki-itna uh kilangsak un.</row>
		<row book="51" chapter="1" verse="11" tag="">[11] Note in lungduai maitai takin thuakzo-in, khuavak gam sungah a om Pasian’ mite tawh nopsakna a ngahkhawm thei dingin a hong bawl i Pa tungah lungdamna na koh theih nadingun a minthang ama vangliatna in note tungah thahatna hong guan tahen.</row>
		<row book="51" chapter="3" verse="12" tag="">[12] Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh ahi hi.</row>
		<row book="52" chapter="1" verse="3" tag="">[3] Bang hang hiam cih leh i Pa Pasian kiangah thu ka nget simun note’ upna hangin na nuntakziate uh, itna na neih manun nakpitakin na nasepnate uh le i Topa Jesuh Khrih hong paikik ding lametna na neih manun kiptakin na omnate uh ka phawk tawntung uh hi.</row>
		<row book="53" chapter="1" verse="4-5" tag="">[4] Bawlsiatna le gimna na thuakna khempeuh uhah na upna uh khahsuah loin thuakzo paisuak na hih manun midangte kiangah Pasian’ pawlpi ka na kisialhpih uh hi. [5] Tu-a na thuaknate uh hangin Pasian’ Ukna sungah a om dingin a kilawm mi suak na hih manun Pasian’ thukhenna a man ahihna hong kilangsak hi.</row>
		<row book="53" chapter="3" verse="5" tag="">[5] Pasian bangin itna nei-in Khrih thuak bangin na thuakzawh nadingun Topa in note lungsim hong bawlsak tahen.</row>
		<row book="54" chapter="1" verse="16" tag="">[16] A mawhnei pha bel ka hihna thu hang mahin, nidang ciangin amah umin nuntak tawntungna a ngah ding mite’ etteh theih dingin Khrih Jesuh in a lungduaina cingtakin kei tungah hong lahtheih nadingin Pasian in kei a hong hehpih ahi hi.</row>
		<row book="54" chapter="6" verse="10-11" tag="">[10] Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uh hi. [11] Ahi zongin Pasian’ mi ahi nangmah in tua thute khempeuh pelh inla, thuman thutak, Pasian’ deih bangin nuntakna, upna, itna, kipna, le lungnemna na neihzawh nadingin hanciam in.</row>
		<row book="55" chapter="2" verse="24-26" tag="">[24] Topa’ na a sem mite, kitot a hatte hi lo ding a, mi khempeuh tungah lungsim nemin, thugen siamin, thuakzawhna nei-in, [25] thunem tawh a langte’ hoih lohna a puahtheite hi ding hi. Tua bang hileh Pasian in amaute kisiksak thei ding a, thuman thutak hong thei-in, [26] Dawimangpa in ama deihna bangin a gamta dingin a mat khit hangin ama thang panin amaute suakta khathei ding uh hi.</row>
		<row book="55" chapter="3" verse="10" tag="">[10] Ahi zongin nangmah in ahihleh ka thuhilhna, ka gamtatna, le ka nuntakna-ah ka ngim ka tup thute na hong zui hi. Ka upna, ka lungduaina, itna ka neihna, ka lungkipna,</row>
		<row book="56" chapter="2" verse="2" tag="">[2] Pasal khanghamte a kilawm a kituakin a omtheih nading, thu ngaihsun thei mi ahih nading, a kikemzo mite ahih theih nading, upna man a neihtheih nading, itna man a neihtheih nading uh le a manin lungkipin a thuakzawh nadingun na gen in.</row>
		<row book="58" chapter="6" verse="12-15" tag="">[12] Note thadah loin upna le lungduaina a nei mite bangin, Pasian’ hong ciamsa thu na ngah nadingun ka hong deihsak uh hi. [13] Pasian in Abraham’ tungah thu a ciam ciangin a tunsak takpi ding bek thu a ciam hi. Thu a ciam ciangin zong amah sangin a lianzaw kuamah om nawn lo ahih manin ama min tawh thu ciam a, [14] “Nang thupha hong pia-in suanlekhak tampi a nei dingin ka hong ciam hi,” a ci hi. [15] Abraham in lungduai takin na ngak ahih manin Pasian’ thuciam a ngah hi.</row>
		<row book="58" chapter="10" verse="36" tag="">[36] Pasian’ deihna bangin gamta-in, ama thuciam na ngahtheih nadingun lungduai-in thuakzawhna na kisam uh hi.</row>
		<row book="59" chapter="1" verse="3-4" tag="">[3] Tua bangin na upna uh hong kize-etna na thuakzawh uh ciangin na kipna uh hong kilangsak ahihna thu na thei uh hi. [4] A kisam bangmah om loin a cingtaak na suahtheih nadingun na thuakna uh hangin a tawntungin na kip paisuak nadingun na ngaihsun un.</row>
		<row book="59" chapter="1" verse="19-20" tag="">[19] Sanggamte aw, note in na theih ding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un. [20] Mihingte’ hehna in Pasian’ sep ding thuhoihte khaktan hi.</row>
		<row book="59" chapter="5" verse="6-11" tag="">[6] A thuman mite mawhsakin na that uh a, amaute in na thu uh hong nial zo lo uh hi. [7] Tua ahih ciangin sanggamte aw, Topa hong pai matengin lungduai takin om un. Lo khote in zong a lo panun an a ngahtheih nadingun lungduai takin khuapi guah le tuk guah a ngakna thu thei un. [8] Note zong na lungduai un. Topa hong pai ding hun naita ahih manin na lungsim uh na thahatsak un. [9] Sanggamte aw, Pasian in note tungah thu hong khenkhak loh nadingin khatlekhat na kiphunsan kei un. Thukhen ding pa hong nai mahmah ta a, hong tung dektak ta hi. [10] Sanggamte aw, Topa’ min tawh thu a gen kamsangte na phawk un. Gimna a thuak laitakun lungduai-in a thuaknate uh na etteh un. [11] Tua bangin a thuak mite a hampha mahmah hi, i ci hi. Job in a thuakna-ah a lungduaina na thei uh a, Topa in dikna le hehpihna nei ahih manin a tawpna-ah Job tungah a piak thuphate na thei uh hi.</row>
		<row book="60" chapter="2" verse="20-21" tag="">[20] Note na gamtat khialhna uh hangin hong kisat ciangin lungduai takin na thuak manun bangmah phattuamna om lo hi. Ahi zongin a manin gamta napi-in gimna na thuak uh ciangin lungduai takin na thuak uhleh Pasian in thupha hong pia ding hi. [21] Khrih mahmah in zong note a dingin thuakin, ama khekhap na zuihtheih nadingun etteh ding lim hong nusiat ahih manin hih bangin a thuak ding mahin Pasian in note a hong sam ahi hi.</row>
		<row book="60" chapter="3" verse="20" tag="">[20] Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian’ thu mang lo uh hi. Teembaw sungah a om mi giat bek, tui in a suaktasak hi.</row>
		<row book="61" chapter="3" verse="9" tag="">[9] Mi pawlkhatte’ ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deih loin na vekpi-un na kisik ding uh deih ahih manin hong pai nai lohna pen note hong khualna hizaw hi.</row>
		<row book="66" chapter="1" verse="9" tag="">[9] Note’ sanggam keimah Johan in Jesuh tawh kipawlna hangin note mah bangin bawlsiatna thuakin, Pasian’ Ukna sungah omin, lungduai takin a thuak mipa ka hi hi. Pasian’ thu le Jesuh’ hong gen thumante ka genna hangin Patmos a kici tuikulh-ah kei hong kikoih hi.</row>
		<row book="66" chapter="2" verse="2-3" tag="">[2] “Note’ nasepna, na gimna uh le lungduai takin na thuakna uh, le migilote koihmawk loin, sawltak hi lo napi-in sawltak hi ung, a ci mite dongtelin sawltak ahihlohna uh na muhkhiatnate uh ka thei hi. [3] Note in lungduai takin thuakin, keima min hangin thuakzo-in, lungkia hetloin na omna uh ka thei hi.</row>
		<row book="66" chapter="2" verse="19" tag="">[19] Note’ gamtatna, itna na neihna, upna na neihna, na nasepna, lungduai takin na thuakna uh, le a kipatcil lai sangin a nunung lamah na hoihzawknate uh ka thei hi.</row>
		<row book="66" chapter="3" verse="9-10" tag="">[9] Jew mi hi lo napi-in Jew mi hi ung, ci-in zuau a gen Satan’ pawlte, note’ mai-ah hong paisakin na khephung uhah ka boksak ding a, note ka hong itna thu amaute ka theisak ding hi. [10] Note in lungduai takin na thuak nading uh ka hong thupiakna zui na hih manun leitung a a om mi khempeuh ze-et nadingin leitung bupah a hong tung ding lungkhamna panin kei zong note ka hong suaktasak ding hi.</row>
	</category>
	<category id="66">
		<row book="2" chapter="14" verse="14" tag="">[14] TOPA in note a dingin hong dosak ding a, note ahihleh na om hithiat ding uh hi bek hi,” a ci hi.</row>
		<row book="2" chapter="23" verse="7" tag="">[7] A man lopi a mi mawhsak ding panin kikem unla, a dikpa le thuman pa that kei un. Bang hang hiam cih leh a gilo mi ka khah kei ding hi.</row>
		<row book="2" chapter="33" verse="14" tag="">[14] TOPA in Moses kiangah, “Nang tawh kong pai ding a, lungsim tawlngakna hun nang kong pia ding hi,” a ci hi.</row>
		<row book="7" chapter="6" verse="23" tag="">[23] Ahih hangin TOPA in ama kiangah, “Nopna na tungah hong om ta hen; lau kei in, na si kei ding hi,” a ci hi.</row>
		<row book="19" chapter="4" verse="8" tag="">[8] Nuamtakin lumin ka ihmu ta ding hi; bang hang hiam cih leh TOPA aw, nangmah bek in lungmuanna munah na hong omsak hi.</row>
		<row book="19" chapter="16" verse="8" tag="">[8] TOPA ka maingat tawntung a, ka taklamah amah om ahih manin ka kiling kei ding hi.</row>
		<row book="19" chapter="16" verse="11" tag="">[11] Nangmah in nuntakna lampi keimah nong lak hi. Nangma omna munah lungdamna lianpi om a, nangma taklamah nop tawntungnate a om hi.</row>
		<row book="19" chapter="18" verse="2" tag="">[2] TOPA pen keima suangpi, ka munkip muanhuai, kei a hong honkhia pa, ka Pasian, ka suangpi, ka belh pa, ka lum, ka kihotkhiatna ki, ka munkip ahi hi.</row>
		<row book="19" chapter="23" verse="1-6" tag="">[1] TOPA pen tuucin bangin hong cing hi a, kisapna teng kicing ta hi. [2] Lo nona-ah hong lumsak a, tuidam kiangah hong paipih hi. [3] Thahatna thak kei hong guan hi. A hong ciamsa mah bangin-ah lampi manah kei hong kha hi. [4] TOPA aw, kei hong ompih na hih manin khuamial thukpi ka nawk hangin ka lau kei hi. Na molhtum le na ciangkhut in kei hong hu hi. [5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi. [6] Na hoihna le nong itna in ka khantawnin a hong zuih ding tel takin-ah ka thei ta a, a tawntungin na inn sungah ka om ding hi.</row>
		<row book="19" chapter="27" verse="1" tag="">[1] TOPA, ka khuavak le hong honpa ahi hi. Kua kihta ding ka hi hiam? TOPA, kei a dingin munmuanhuai ahi hi. Bang laupih ding ka hi hiam?</row>
		<row book="19" chapter="33" verse="20-22" tag="">[20] TOPA i ngak hi; amah pen eite hong huhpa le i lum ahi hi. [21] Ama min siangtho eite in muang ihih manin ama sungah i lungdam hi. [22] TOPA aw, nang kong lamet uh mah bangin kote’ tungah na itna kip hong omsak in.</row>
		<row book="19" chapter="34" verse="4" tag="">[4] Keimah in TOPA ka zong a, amah in kei hong dawngin, ka launa khempeuh panin kei hong honkhia hi.</row>
		<row book="19" chapter="37" verse="3-7" tag="">[3] TOPA muang inla, gamtat hoih in. Gam nuamah teng inla, thumanin om in. [4] TOPA sungah lungkim in; amah in na deihna hong pia ding hi. [5] TOPA tungah na vai teng ap in. Amah muang in; amah in hong sem ding hi. [6] Amah in nangma dikna khuavak bangin, nangma thumanna nitaang bangin hong langsak ding hi. [7] TOPA’ mai-ah khawl dide inla, lungduai takin ngak in. A hihna a daupai pa tung le siatna a bawlpa tungah kilungso tawmsak ke’n!</row>
		<row book="19" chapter="42" verse="5" tag="">[5] Bang hangin khakunkun a, lunghimawh niloh ka hi hiam? Pasian’ sungah lametna nei ning; bang hang hiam cih leh kei a hong huh ka Pasian ka phatkik ngawn ding hi.</row>
		<row book="19" chapter="46" verse="1-3" tag="">[1] Pasian, i belh leh i thahatna hi a, haksat hunin a hong huh pahpah pa ahi hi. [2] Tua ahih ciangin, leitung kikhinin, mualte tuipi sung a kidenna zongin, a tuite ging zuazua-in phuan zuazua a, hih ginna hangin mual liante a ling zongin, i lau kei ding hi. [3] Tua ahih ciangin, leitung kikhinin, mualte tuipi sung a kidenna zongin, a tuite ging zuazua-in phuan zuazua a, hih ginna hangin mual liante a ling zongin, i lau kei ding hi.</row>
		<row book="19" chapter="46" verse="10" tag="">[10] “Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi,” a ci hi.</row>
		<row book="19" chapter="55" verse="22" tag="">[22] TOPA tungah na vangik nga in, amah in hong huh ding hi. Amah in mi thumante kilingsak ngei lo ding hi.</row>
		<row book="19" chapter="56" verse="3" tag="">[3] Kei ka lau ciangin nangmah ka hong muang hi.</row>
		<row book="19" chapter="56" verse="11" tag="">[11] lunghihmawhna khat zong nei hetloin Pasian ka muang hi. Mihing lellelte in kei, bang hong cihzo ding ahi uh hiam?</row>
		<row book="19" chapter="62" verse="1" tag="">[1] Dai dide-in Pasian bek ka ngak a, ama hong hotkhiat ding muangin ka om hi.</row>
		<row book="19" chapter="62" verse="5" tag="">[5] Amah bek ka muan ahih manin, daitakin Pasian bek ka ngak hi.</row>
		<row book="19" chapter="65" verse="5-7" tag="">[5] Tuipi gamla pente le leimong khempeuhte’ lamet, kote a hong honkhia Pasian, [6] a thahatna tawh mualte a bawl, vangliatna tawh a kidim, [7] tuipi gingte, tuihualte, mi gamlumte a daisak pa aw,</row>
		<row book="19" chapter="89" verse="8-9" tag="">[8] Vanglian TOPA Pasian aw, na khempeuhah na thutak a, nangmah bangin a vanglian kua om ahi hiam, TOPA aw. [9] Nang in tuipi khang na uk a, a tuihualte a san ciangin na daisak hi.</row>
		<row book="19" chapter="91" verse="1-7" tag="">[1] Sangpenpa’ liahna sung, Vanglianpa’ liim sungah a om mi khempeuh in [2] TOPA’ tungah, “Ka bukna le ka munkip muanhuai, ka muan ka Pasian na hi hi,” ci ding uh hi. [3] Bang hang hiam cih leh amah in thangsiah pa’ thangzak le a lauhuai pulnatna panin nang hong honkhia ding hi. [4] Amah in a khate tawh nang hong tuam ding a, ama khate’ nuai-ah bukna ding na mu ding hi. Ama thumanna in nang hong dalin hong hu ding hi. [5] Nangmah in zan a lauhuaina, sun-a thaltang leengte, khuamial lakah a vak khiankhian pulnatna, sun nitaang a suksiatnate na kihta kei ding hi. [6] Nangmah in zan a lauhuaina, sun-a thaltang leengte, khuamial lakah a vak khiankhian pulnatna, sun nitaang a suksiatnate na kihta kei ding hi. [7] Na kiangah mi tulkhat, na kimkotah mi tul sawm, hong tukin a sih hangin bangmah na ci kei ding hi.</row>
		<row book="19" chapter="94" verse="18-19" tag="">[18] TOPA aw, “Ka khe taal,” ci-in ka ngaihsut ciangin na itna kip in kei hong kaito hi. [19] Ka lungsim ngaihsutna a tam mahmah ciangin kei na hong hehnem a, na hong lungdamsak hi.</row>
		<row book="19" chapter="107" verse="13-15" tag="">[13] Tua ciangin amaute in a lungkhamna uhah TOPA ko uh a, amau’ cihmawhna panin amah in a honkhia hi. [14] Amah in khuamial sung le a zing sung panin amaute lakhia a, amau a kihennate a botsat hi. [15] Ama itna kip le mihing tate tungah a lamdang a nasepnate hangin amaute in TOPA tungah lungdamna ko ta uh hen.</row>
		<row book="19" chapter="107" verse="29-30" tag="">[29] Amah in huihpi daisak a, tuipi hualte a bei hi. [30] Tua ciangin, tua tuihualte a khawl manin amaute a lungdam uh hi. Amah in amaute’ utna khua-ah a paipih hi.</row>
		<row book="19" chapter="119" verse="28" tag="">[28] Dahna in kei hong vukcip hi. Nangma thu omsa bangin kei hong thakhauhsak in.</row>
		<row book="19" chapter="121" verse="1-8" tag="">[1] Keimah in mualtung lam ka ento hi. Keimah huhna koi lai pan hong pai ding ahi hiam? [2] Van le lei a bawl TOPA’ kiang panin keimah huhna hong pai hi. [3] Amah in ka khe taalsak lo ding a, kei hong kem pa lusu lo ding hi. [4] En un, Israel a kem pa lusu lo a, zong ihmu lo hi. [5] TOPA in nang hong cing ding a, nangmah a hong hu dingin na kiangah hong om hi. [6] Sunin ni in nang hong gimsak lo ding a, zanin kha in zong nang hong sukha lo ding hi. [7] TOPA in siatna khempeuh panin nang hong hu ding a, amah in a muanhuai-in nang hong kem ding hi. [8] TOPA in tua kipan a tawntungin na vaksuk na vaktohna-ah nang hong kem ding hi.</row>
		<row book="19" chapter="131" verse="2" tag="">[2] A nu’ nawi tawh a kikhenta naupang bangin daitakin ka om dide zota hi. A dai hithiat-a om naupang tawh ka kibangta hi.</row>
		<row book="19" chapter="139" verse="1" tag="">[1] TOPA aw, nangmah in kei na hong entel a, nong thei khin hi.</row>
		<row book="20" chapter="1" verse="33" tag="">[33] Ahi zongin ka thugenna a ngaite in lungnopna ngah ding uh a, launa nei loin nuamtakin om hithiat ding uh hi,” a ci hi.</row>
		<row book="20" chapter="3" verse="5-6" tag="">[5] Na lungsim khempeuh tawh TOPA muang inla, nang’ theihna suang kei in. [6] Na hihna khempeuhah amah phawk in. Tua hileh lampi man amah in hong lak ding hi.</row>
		<row book="20" chapter="12" verse="25" tag="">[25] Lunghihmawhna in lungkhamna piangsak a, kampau hoih in mi lungdamsak hi.</row>
		<row book="20" chapter="18" verse="10" tag="">[10] TOPA’ min pen tausang muanhuai tawh kibang a, thuman mite in belin lungmuangin om thei uh hi.</row>
		<row book="20" chapter="29" verse="25" tag="">[25] Midangte kihtakna in hong lunghimawhsak a, TOPA muanna in hong lungmuangsak hi.</row>
		<row book="21" chapter="10" verse="4" tag="">[4] Nang tungah gam ukpa a heh leh na nasep za taisan pah kei in. Dai tak-a om hithiatna in khialhna lianpi maisak thei hi.</row>
		<row book="23" chapter="7" verse="4" tag="">[4] ama tungah, ‘Kidawm inla, om khinkhian in. Lau kei in. Syria kumpipa Rezin le Remaliah’ tapa’ hehna pen, sing tumbang nih a khute tawh kibang lel ahih manin na lung gimsak kei in.</row>
		<row book="23" chapter="11" verse="9" tag="">[9] Ka mual siangtho buppi tungah amaute khatlekhat kiliamsak lo ding uh a, kisusia lo ding uh hi. Bang hang hiam cih leh tuite in tuipi omna a tuamcip mah bangin leitungah TOPA’ thu theihna kidim ding hi.</row>
		<row book="23" chapter="26" verse="3" tag="">[3] TOPA aw, nang hong muang a, nangma tungah a lungsim khempeuh a koih mipa lungnopna kicing pia ta in.</row>
		<row book="23" chapter="30" verse="15-16" tag="">[15] Bang hang hiam cih leh Israel-te’ Siangtho Pa, Topa PASIAN in, “Kihei kikna le khawlna bek tawh note in suahtakna na ngah ding uh hi. Daitakin omna le muanna pen nomau’ thahatna hi ding hi,” a ci hi. Ahih hangin note na tuaci kei uh a, [16] “Hilo! Sakol tung tuangin manlang takin i tai ding hi,” ci na hih uh ciangin note na taikhia ding uh hi. “Sakol zaptel tungah i tuang ding hi,” ci na hih uh ciangin note hong delh mite zong zaptel ding hi.</row>
		<row book="23" chapter="30" verse="18" tag="">[18] Tua ahih ciangin note hong hehpih nuamin TOPA in hong ngak a, note tungah hehpihna hong lah ding amah kipakta hi. Bang hang hiam cih leh TOPA pen a thutang Pasian hi a, amah a muangte khempeuh thupha ngah ahi hi.</row>
		<row book="23" chapter="40" verse="28" tag="">[28] Thei nai lo a, za nai lo na hi hiam? TOPA pen tawntung Pasian hi a, leitung mong khempeuh dong a Piangsak pa ahi hi. Amah gim lo a, zong tawl lo hi. Ama thu theihtelna kigen zo lo hi.</row>
		<row book="23" chapter="43" verse="1-2" tag="">[1] Ahih hangin Jakob aw, nangmah hong piangsak pa, Israel aw, nangmah hong bawlpa, TOPA in tu-in hih bang ci hi: “Hong honkhia khin ka hih manin lau kei in. Na min tawh kong sam khinzo a, nang pen kei-a’ na hi hi. [2] Tuite na kantan ciangin nang kong ompih ding a, gunte na kantan ciangin tui in hong tuum lo ding hi. Mei kantanin na pai ciangin na kang kei ding a, meikuangte in nang hong kangtum lo ding hi.</row>
		<row book="23" chapter="54" verse="10" tag="">[10] Bang hang hiam cih leh mual liante kihemin, mual neute a kikhin zongin nang kiang panin ka itna kip paikhia ngei lo ding a, na nopsakna ding ka thuciamna kinlo ding hi, nang a hong hehpih TOPA in ci hi.</row>
		<row book="25" chapter="3" verse="57" tag="">[57] Na hong dawng a, a lau lo dingin thu nong pia hi.</row>
		<row book="36" chapter="3" verse="17" tag="">[17] TOPA na Pasian un note hong ompih a, ama vangliatna in hong gualzosak hi. Note tungah TOPA lungkim ding a, ama hong itna tawh hong thakbawl ding hi. Note’ hangin TOPA lungdamin la sa ding a,</row>
		<row book="38" chapter="10" verse="11" tag="">[11] Amaute in lungkhamna tuipi a phutkhak uh ciangin keimah in tuihualte ka vatmai ding a, Nail gun tuithukte kangcip ding hi. Assiria mite ka niamkhiat ding a, Egypt in a vangliatna taan ding hi.</row>
		<row book="40" chapter="6" verse="25-27" tag="">[25] “Tua ahih ciangin note kiangah kong genin-ah: Na nuntak nadingun bang ne-in bang dawn ding cih ahi a, na pumpi uh a dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hi lo ahi hiam? [26] “Vanah a leeng vasate ngaihsun dih un: Amaute in khai tuh lo, an zong la lo, sal sungah zong khol lo napi-in vantungah a om na Pa un tuate a nek ding uh tasamsak lo hi. Tua vasate sangin note manphazaw thampek hi lo na hi uh hiam? [27] Na lunghihmawh manun kua in na khan uh kum bangzah sotto thei na hi uh hiam?</row>
		<row book="40" chapter="6" verse="31-34" tag="">[31] Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. [32] (Gentail mite in lunghihmawh penin a neihte uh hih bangte ahi hi.) Hih nate khempeuh na kisap lamtak uh vantungah a om na Pa un a thei hi. [33] Thudang khempeuh sangin Pasian’ ukna le ama deihna na zuih theih nading uh thupi ngaihsut masazaw un. Tua hileh hih na kisapna dangte khempeuh uh zong hong piathuah veve ding hi. [34] “Tua ahih manin zing ciang huna ding ma lungkham masa kei un. Zing ciang thu ding ama thu-in omsak lel un. Tuni thu pen tuni thu mah tawh beisak unla, lungkham ding behlap se kei un.</row>
		<row book="40" chapter="8" verse="24-27" tag="">[24] Thakhat thu-in huihpi hong nung ahih manin tuihualte in gunkuang tum dekdek a, ahi zongin Jesuh a ihmu hi. [25] Nungzuite in Jesuh va phong uh a, “Topa aw, ka si dektak uh hi; hong hon in,” a va ci uh hi. [26] Jesuh in, “Bang hangin tuaci lau na hi uh hiam? Na upna uh neu mahmah hi,” a cih khit ciangin tho-in huihpi le tuihualte thu pia a, a dai dide pah hi. [27] A nungzuite in lamdangsa mahmah uh a, “Huihpi le tuihualte nangawn in ama thu mang ahih manin hih mipa a bangci mi hi ding ahi hiam?” a ci uh hi.</row>
		<row book="40" chapter="11" verse="28-30" tag="">[28] “Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi. [29] Keima hakkol zamin kisuan unla, kei kiangah hong kisin dih un. Kei pen kiniamkhiatin nem hithiat ka hih manin ka kiangah na tawl uh a dam ding hi. [30] Bang hang hiam cih leh note kong suat ding ka hakkol nuam a, na puak ding uh van zong a zang mah ahi hi,” ci-in a genkhia hi.</row>
		<row book="41" chapter="4" verse="39-40" tag="">[39] Jesuh zong tho-in, “Nung nawn kei in,” ci-in huihpi thu pia a, tuihualte kiangah, “Kilok nawn kei un,” a ci hi. Tua ciangin huihnung khawlin dai khipkhep pah hi. [40] Tua ciangin Jesuh in a nungzuite kiangah, “Bang hangin lau na hi uh hiam? Tu ciang dong upna nei nai lo na hi uh hiam?” a ci hi.</row>
		<row book="43" chapter="14" verse="1-3" tag="">[1] Tua ciangin Jesuh in a nungzuite kiangah, “Note lunghimawh kei un. Pasian um unla, kei zong hong um un. [2] Note’ om nading mun a bawlkhol dingin a pai ding ka hi hi. Ka Pa’ inn sungah om nading mun tampi om hi. A om lo ding hileh hih bangin thu ka hong gen kei ding hi. [3] Kei va pai-in note’ om nading mun ka va bawlkholh khit ciangin keima omna munah note na hong om theih nadingun note a hong la dingin ka hong paikik ding hi.</row>
		<row book="43" chapter="14" verse="27" tag="">[27] Note tungah keima neih bang lungnopna ka hong pia ding hi. Tua ka hong piak ding lungnopna pen leitung mite in a piaktheih a kip lo lungnopnate pawl hi lo hi. Tua ahih manin lau kei unla, zong lungkham kei un.</row>
		<row book="43" chapter="16" verse="33" tag="">[33] Keimah tawh na hong kipawlna uh hangin lungnopna na neihtheihna dingun hih thu a hong gen ka hi hi. Leitung gimna na thuak ding uh hi. Ahi zongin keimah in leitung nate zo khinta ka hih manin lungnuamin om un,” a ci hi.</row>
		<row book="43" chapter="20" verse="26" tag="">[26] Tua zawh nipikal khat ciangin nungzuite zong innsung khatah kikhawm leuleu uh a, tua hunin Thomas zong a om hi. Amaute kong kikhaknelh uh hinapi-in Jesuh hong pai-in amaute lakah hong ding a, “Nopna ngah ta un,” ci-in a hopih khit ciangin</row>
		<row book="44" chapter="2" verse="38" tag="">[38] Tua ciangin Peter in amaute kiangah, “Na mawhna uh kisik unla, na mawhna uh hong kimaisak theih nadingin Jesuh Khrih min tawh tui kiphum ciat un. Tua hileh Pasian’ piakkhong Kha Siangtho na ngah ding uh hi.</row>
		<row book="45" chapter="8" verse="28" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="45" chapter="8" verse="31" tag="">[31] Hih teng bang ahih khit ciangin bang gen ding om nawn ahi hiam? Pasian in eite hong koppih peuh leh kua in eite hong zozo ding ahi hiam?</row>
		<row book="45" chapter="16" verse="20" tag="">[20] Tua hileh eite tungah nopsakna a hong pia thei Pasian in Satan tuancilin note’ khenuai mi hong hisak baih ding hi. I Topa Jesuh Khrih hong hehpihna thupha, note tungah om tahen.</row>
		<row book="46" chapter="7" verse="32" tag="">[32] Note, lunghihmawhna tawh na kipelh ding uh ka hong deihsak hi. Zi a nei lote in Topa a lungdamsak theih nadingun Topa’ thu bek kinin nei uh hi.</row>
		<row book="48" chapter="5" verse="22" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna,</row>
		<row book="49" chapter="3" verse="12" tag="">[12] Amah tawh i kipawlna le amah i muanna hangin kimuang takin Pasian kiangah paitheih nading hun i nei hi.</row>
		<row book="50" chapter="4" verse="4-7" tag="">[4] Topa sungah lungdam tawntung un, ka hong cihsa bangin tu-in zong lungdam un, ka hong ci kik hi. [5] Mi khempeuh tungah na dik un. Topa hong pai baih ta ding hi. [6] Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. [7] Mihingte in a theihtel zawh loh Pasian’ hong piak lungsim nopna in, Khrih Jesuh tawh na kipawlna uh hangin note hong lungnuamsak ding hi.</row>
		<row book="55" chapter="1" verse="7" tag="">[7] Bang hang hiam cih leh Pasian in eite tungah meidawina lungsim hong guan lo a, thahatna, ki-itna, pumpi ki-ukzawhna lungsim hong guan hizaw hi.</row>
		<row book="58" chapter="13" verse="6" tag="">[6] Tua ahih manin kimuanna lungsim tawh hangtakin, “Topa, kei hong huhpa hi a, ka lau kei ding hi. Kua in bang hong cihzo ding ahi hiam?” ci ngam ni.</row>
		<row book="60" chapter="3" verse="14" tag="">[14] A hoihin na gamtat manun gimna na thuak uhleh zong Pasian in thupha hong pia ding hi. Mite kihta kei unla, lunghihmawh ngaihsut kei un.</row>
		<row book="60" chapter="5" verse="7" tag="">[7] Pasian in note hong kem ahih manin na lungkhamnate khempeuh uh ama kiang tunpih un.</row>
		<row book="62" chapter="2" verse="28" tag="">[28] Ka itte aw, Khrih hong kilatkik ciangin lungmuang takin i omtheih nading le ama hong pai Ni ciangin i bukbuk loh nadingin amah tawh kiptakin kipawl ni.</row>
		<row book="66" chapter="7" verse="1" tag="">[1] Tua khit ciangin leitung kiu li-ah vantungmi li, kiu khatah khat ciat dingin leitung, tuipi tung, le singkung khat peuhpeuh a mutkhak loh nadingin leitung huih lite lencipin a om uh ka mu hi.</row>
		<row book="66" chapter="21" verse="4" tag="">[4] Amaute’ mit panin khitui khempeuh nulsak ding hi. Thu luisate maimang khinta ahih manin sihna, dahna, le na sa-a kahna cihte om nawn lo ding hi,” a ci hi.</row>
	</category>
	<category id="67">
		<row book="1" chapter="6" verse="8" tag="">[8] Ahih hangin Noah in TOPA’ maipha mu hi.</row>
		<row book="1" chapter="18" verse="3" tag="">[3] “Ka tote aw, nong hehpihna-un na sempa hong kheng kei un.</row>
		<row book="1" chapter="19" verse="19-21" tag="">[19] en un, note’ muhna-ah na nasempa in maipha muzo a, ka nuntakna nong hutna uhah migitna lianpi kei tungah nong lak khin uh hi. Ahih hangin mualtung gamla ahih manin ka tun ma-in siatna in kei hong pha-in ka si ding hi. [20] En un, gal-a om khuapi, tai nadingin nai a, khuapi neu khat ahi hi. Tua lai-ah hong taisak un - khuapi neu khat hi lo ahi hiam? tua hileh ka suakta ding hi,” a ci hi. [21] Amah in ama kiangah, “En in, na gensa khuapi ka lumlet loh nading, hih maipha zong nang kong pia hi.</row>
		<row book="1" chapter="29" verse="17" tag="">[17] Leah’ mit-hah nem a, ahih hangin Rachel melhoihin ngaihbaang hi.</row>
		<row book="1" chapter="30" verse="27" tag="">[27] Ahih hangin Laban in ama kiangah, “Kei, thu hong gensak dih in. TOPA in nangma hangin kei thupha hong piakna ka thei hi.</row>
		<row book="1" chapter="31" verse="2" tag="">[2] Laban in nidang bangin maipha tawh amah a don lohna Jakob in mu hi.</row>
		<row book="1" chapter="31" verse="5" tag="">[5] amaute kiangah, “Na pa un nidang bangin maipha tawh kei hong don lohna ka mu hi. Ahih hangin ka pa’ Pasian in kei hong ompih hi.</row>
		<row book="1" chapter="32" verse="5" tag="">[5] Keimah in bawngtal, la, tuuhon, nasem pasal, le nasem numeite ka nei hi. Na mai-ah maipha ka muh theih nadingin ka topa tungah a gen dingin kong sawl hi, ci hi’, ci un,” a ci hi.</row>
		<row book="1" chapter="32" verse="20" tag="">[20] Note in, ‘Tua tham loin na nasempa Jakob ka nung uhah om hi,’ na ci ding uh hi,” a ci hi. Bang hang hiam cih leh amah in, “Ka mai-ah a pai letsong tawh amah ka lungdamsak zo kha ding a, tua khit ciangin ama maipha ka mu ding hi. Amah in kei hong sang kha ding hi,” ci-in a ngaihsun hi.</row>
		<row book="1" chapter="33" verse="8-10" tag="">[8] Esau in, “Ka kituahpih hih a honte khempeuh bang na cihnopna ahi hiam?” a ci hi. Jakob in dawngin, “Ka topa’ maipha zon nading,” a ci hi. [9] Ahih hangin Esau in, “A kicing nei ing, sanggam aw; nang’ neihte nangma a dingin kem in,” a ci hi. [10] Jakob in, “Hi lo hi, nang’ tungah hong thum ing. Na muhna-ah maipha ngah ka hih leh ka khutsung panin ka letsongte hong sang in. Bang hang hiam cih leh hih banga maipha tawh kei nong sanna, na maitang ka muh ding pen Pasian’ maitang muh tawh kibang taktak hi.</row>
		<row book="1" chapter="33" verse="15" tag="">[15] Tua ahih ciangin Esau in, “Kei tawh a om mite pawlkhat, nang’ kiangah hong nusia ning,” a ci hi. Ahih hangin amah in, “A kisapna bang om ahi hiam? Ka topa’ muhna-ah kei maipha hong ngahsak in,” a ci hi.</row>
		<row book="1" chapter="34" verse="11" tag="">[11] Shekhem in a numei’ pa le a numei’ sanggamte’ kiangah, “Note’ mai-ah maipha hong musak unla, kei’ tunga nong cih peuhpeuh uh kong pia ding hi.</row>
		<row book="1" chapter="39" verse="4" tag="">[4] Tua ahih ciangin Josef in ama mai-ah maipha ngahin ama na sem a, amah in a innsung ukpa-in bawlin a neih khempeuh a uk dingin a koih hi.</row>
		<row book="1" chapter="39" verse="6" tag="">[6] Tua ahih ciangin amah in a neih khempeuh Josef’ khut sungah ap hi. Josef nei khin ahih manin amau nupa sungthu lobuang thudangte lunghihmawh dingin ngaihsun lo hi. Tu-in Josef ngaihbaangin a mel hoih hi.</row>
		<row book="1" chapter="39" verse="21" tag="">[21] Ahih hangin TOPA in Josef ompihin ama tungah itna kip lak a, thong kem pa’ muhna-ah amah maipha a pia hi.</row>
		<row book="1" chapter="47" verse="29" tag="">[29] Israel a sih ding hun a nai ciangin, amah in a tapa Josef samin ama kiangah, “Tu-in na muhna-ah maipha ka ngah leh, ka phei nuai-ah na khut hong koih inla, thumantak le citakin kei nong bawl ding thu hong ciam in. Egypt-ah kei hong vui kei inla,</row>
		<row book="1" chapter="50" verse="4" tag="">[4] Ama hangin kahna hun a bei ciangin Josef in Faro’ innkuante kiangah, “Tu-in note’ mai-ah maipha ka ngah leh Faro’ kiangah thu nong va gensak ding uh kong thum hi.</row>
		<row book="2" chapter="3" verse="21" tag="">[21] “Keimah in Egypt mite’ muhna-ah hih mihingte maipha ka pia ding hi. Note na paikhiat uh ciangin, a hawm guakin na pai kei ding uh hi.</row>
		<row book="2" chapter="11" verse="3" tag="">[3] TOPA in Egypt mite’ muhna-ah mite maipha pia hi. Tua tham loin, mipa Moses pen Egypt leitang tung, Faro’ nasemte’ muhna, le mite’ muhna-ah lian mahmah hi.</row>
		<row book="2" chapter="12" verse="36" tag="">[36] Amau’ ngette a piak nadingun TOPA in Egypt mite’ muhna-ah Israel mite maipha a pia hi. Tua bangin amaute in Egypt mite’ na a sut uh hi.</row>
		<row book="2" chapter="33" verse="12" tag="">[12] Moses in TOPA’ kiangah, “Thei in; nangmah in keima kiangah, ‘Hih mite paipihto in,’ nong ci hi. Ahih hangin kei tawh nong sawlkhop ding mi kei nong theisak nai kei hi. Ahi zongin nangmah in, ‘Na minin nang kong thei a, ka mai-ah maipha zong na mu khin hi,’ nong ci khin hi.</row>
		<row book="2" chapter="33" verse="16-17" tag="">[16] Bang hang hiam cih leh keimah le nangma mite in nangma muhna-ah maipha ka ngahna uh bang ci-in kithei ding ahi hiam? Leitung a om mi khempeuh tungah keimah le nangma mite ka tungnunna uh pen kote tawh nang nong paikhopna hi lo ahi hiam?” a ci hi. [17] TOPA in Moses kiangah, “Nangma gensa hih thu mahmah keimah in ka hih ding hi. Bang hang hiam cih leh ka muhna-ah nang in maipha na ngahzo a, na minin nang kong thei hi,” a ci hi.</row>
		<row book="2" chapter="34" verse="9" tag="">[9] Amah in, “Tu-in na muhna-ah maipha ka muh leh, TOPA aw, kong thum hi; lungkhauh mite ka hita uh zongin kote’ kiangah TOPA hong pai in. Kote’ mawhna le kote’ khialhna hong maisak inla, nangma mi dingin kote hong sang in,” a ci hi.</row>
		<row book="4" chapter="6" verse="26" tag="">[26] TOPA in note tungah a maipha hong pia hen la, note tungah nopsakna hong pia ta hen,’ ci-in thupha pia uh hen.</row>
		<row book="4" chapter="11" verse="11" tag="">[11] Moses in TOPA’ kiangah, “Bang hangin na nasempa hong hici bawlsiat na hi hiam? Bang hangin na maipha hong musak loin, hih mi khempeuhte’ tavuan kei’ tungah hong suan na hi hiam?</row>
		<row book="5" chapter="24" verse="1" tag="">[1] “Mi khat in zi la-in a tenpih ciangin, tua nu tungah kilawm lohna a om manin numei in a pasal’ mitah maipha mu lo a, amah in makna lai gelhin ama tungah pia-in ama inn panin sawlkhia a, a pasal’ inn panin amah kihem khia-in,</row>
		<row book="5" chapter="28" verse="49" tag="">[49] TOPA in a gamlapi leimong panin muvanlai leeng bangin a manlang, amau’ pau na theih loh uh minam, thukhualna a nei lo minam, khangham mite a zahtak lo, khangno mite tungah maipha zong a lak tuan lo minam khat, note’ langkhatah hong paipih ding a,</row>
		<row book="5" chapter="33" verse="16" tag="">[16] leitung le a tunga om letsong hoihpente le sawlbawk lakah a tengpa’ maipha tawh thupha pia tahen. Hihte khempeuh, Josef tungah tung hen la, a sanggamte lakah ulian ahi mipa’ lu tungah tung tahen.</row>
		<row book="5" chapter="33" verse="23" tag="">[23] Naftali minamte thu genin, “O Naftali, maipha tawh nuam a sa, TOPA’ thupha tawh a kidim, bualtuite le leitaw lam a nei pa,” a ci hi.</row>
		<row book="8" chapter="2" verse="2" tag="">[2] Tua ciangin Moab mi Ruth in Naomi kiangah, “Lo-ah hong kuansak in la, maipha ka muhna peuhpeuh pa’ nungah anvuite lakah a sang hong tawmsak in,” a ci hi. Tua ciangin amah in, “Pai in, ka tanu aw,” a ci hi.</row>
		<row book="8" chapter="2" verse="10" tag="">[10] Tua ciangin amah a mai-in lei-ah puk a, leilakah kunin ama kiangah, “Kei gamdang mi khat hinapi, hih banga kei nong phawkna dingin bang hangin na mai-ah maipha ngah thei ka hi hiam?” a ci hi.</row>
		<row book="8" chapter="2" verse="13" tag="">[13] Tua ciangin Ruth in, “Ka topa aw, kei tungah nong dik mahmah hi; bang hang hiam cih leh kei pen na nasem numeite hi lo napi-in na nasemnu’ tungah migitna kam nong pau hi,” a ci hi.</row>
		<row book="9" chapter="1" verse="18" tag="">[18] Tua ciangin numei in, “Nangma mitah na nasemnu maipha hong musak in,” a ci hi. Tua ciangin tua numei pai-in an ne a, dahmai pua nawn lo hi.</row>
		<row book="9" chapter="2" verse="26" tag="">[26] Tu-in naupang Samuel a pumpi khangin TOPA le mite’ maipha a ngahtoto hi.</row>
		<row book="9" chapter="13" verse="12" tag="">[12] keimah in, ‘Tu-in Filistia-te keimah hong hih dingin Gilgal-ah hong paisuk ding uh a, keimah in TOPA’ maipha ka ngen nai kei hi,’ ka ci hi. Tua ahih ciangin kei mahmah kisawl tawmin meihal biakna ka pia hi,” a ci hi.</row>
		<row book="9" chapter="16" verse="22" tag="">[22] Saul in Jessi kiangah mi sawlin, “Keima nasepna-ah David hong omsak in. Amah ka pahtak mahmah mi khat ahi hi,” cisak hi.</row>
		<row book="9" chapter="25" verse="8" tag="">[8] Na tangvalte uh dong lecin amaute in nang kiangah hong genthei ding uh hi. Tua ahih ciangin ka tangvalte maipha na musak in; bang hang hiam cih leh pawi ni-in kong pai uh hi. Na neih sung pan nong piak theih peuhpeuh na nasemte le na tapa David tungah pia in,’ ci un,” a ci hi.</row>
		<row book="9" chapter="29" verse="6" tag="">[6] Tua ciangin Akhish in David samin ama kiangah, “ TOPA a nungta ahih mah bangin, nang na thuman a, hih vai-ah kei tawh hong kuankhia-in na ciah ding man ka sa hi. Bang hang hiam cih leh kei kiangah nong pai a kipan tuni dong nang tungah khialhna bangmah ka mu kei hi. Ahih hangin uliante in nang hong thukim lo uh hi.</row>
		<row book="10" chapter="14" verse="22" tag="">[22] Tua ciangin Joab lei-ah maipuksuk a, zahtakna bawlin kumpipa thupha a pia hi. Tua ciangin Joab in, “Kumpipa in a nasempa’ ngetna a piakna-ah, tuni-in ka to kumpipa nangma muhna-ah maipha ka muhna na nasempa in ka thei hi,” a ci hi.</row>
		<row book="10" chapter="15" verse="25" tag="">[25] Tua ciangin kumpipa in Zadok kiangah, “Pasian’ Thuciamna Singkuang khuapi sungah puakik in. TOPA’ maipha ka muh nakleh, amah in kei hong paipih kikin Thuciamna Singkuang le a omna mun hong musakkik ding hi.</row>
		<row book="10" chapter="16" verse="4" tag="">[4] Tua ciangin kumpipa in Ziba kiangah, “En in, Mefibosheth’ neihsa khempeuh tu-in nangma a’ ahi hi,” a ci hi. Tua ciangin Ziba in, “Kei, nangma nasempa ka hi hi; ka to kumpipa’ muhna-ah maipha hong musak tawntung in,” a ci hi.</row>
		<row book="10" chapter="20" verse="11" tag="">[11] Tua ciangin Joab’ mite khat Amasa’ kiangah dingin, “Joab a gum peuhmah, le David-a’ ahi mi peuhmah in Joab zui un,” a ci hi.</row>
		<row book="11" chapter="8" verse="52" tag="">[52] Na nasempa’ hong thumna le na mi Israel-te’ hong thumna-ah maipha tawh hong en tawntung inla, nang hong sap peuhmah uh ciangin amaute na bil na ngat in.</row>
		<row book="11" chapter="11" verse="19" tag="">[19] Hadad in Faro’ mai-ah maipha lianpi mu a, amah in ama zi Tahpenes’ sanggamnu tawh kitengsak hi.</row>
		<row book="11" chapter="13" verse="6" tag="">[6] Tua ciangin kumpipa in Pasian’ mipa kiangah, “Tu-in TOPA na Pasian’ maipha kunh inla, ka khut a ngei a bat nadingin thu hong ngetsak in,” a ci hi. Tua ciangin Pasian’ mipa in TOPA’ tungah kunh hi. Tua ciangin kumpipa’ khut a ngei bangkik a, a nidanga mah hong bang hi.</row>
		<row book="12" chapter="5" verse="1" tag="">[1] Syria kumpipa’ galkap a uk Naaman pen kumpipa’ maipha a ngah ulianpi khat ahi hi. Bang hang hiam cih leh TOPA in ama hangin Syria mite gualzawhna pia hi. Amah a thahat a vanglian khat hi a, ahih hangin amah a phak ahi hi.</row>
		<row book="16" chapter="2" verse="7-8" tag="">[7] Tua ciangin kumpipa kiangah, “Kumpipa na thukim leh, Judah gam ka tun dong amaute in hong paisuaksak theih nadingun Eufratis Gungal gam sung a uksawn mite ka piak ding laikhakte, [8] le biakinn hutna ding munmuanhuai kongpi ding, khuapi kulh ding, le ka omna ding inn lam nadingin sing hong piaktheih nadingin kumpipa’ tulak a kem Asaf’ tungah piak ding laikhak zong, kei tungah hong pia in,” ka ci hi. A dik ka Pasian in kei hong ompih ahih manin kumpipa in ka ngette hong pia hi.</row>
		<row book="17" chapter="2" verse="15-17" tag="">[15] Mordekai in ama tanu dingin a lak a innlak pa Abihail’ tanu Esther pen kumpipa kiangah a pai ding hun a tun ciangin, numeite a uk kumpipa’ innsung mangpa Hegai’ gen teng lobuang kizepna ding puan dang bangmah ngenthuah lo hi. Tu-in Esther a mu mi peuhmah in hoihsa kim uh hi. [16] Ama uk a kum sagihna, kha sawmna ahi Tebeth kha sungin kumpi innsung Kumpi Ahasueras’ kiangah Esther a kipaipih ciangin, [17] kumpipa in ama numei dangte khempeuh sangin itzaw a, a nungak dangte khempeuh sangin limbawl zaw hi. Tua hi a, kumpi lukhu amah khusakin Vashti’ tangin kumpinu a suaksak hi.</row>
		<row book="17" chapter="5" verse="2" tag="">[2] Inntualah Kumpinu Esther dinga a om kumpipa in a muh ciangin Esther in kumpipa’ maipha ngah a, kumpipa in a khuta a tawi kumpi ciangkhut pen Esther’ lamah a zan hi. Tua ciangin Esther in hong naihin tua ciangkhut dawn va lawng hi.</row>
		<row book="17" chapter="5" verse="8" tag="">[8] Topa aw, nong hehpih zawh a, na lung a kim a, kong nget thu nong piakzawh ding le, no tegel a dingin ka na bawl an a ne dingin zing ciangin kumpipa le Haman hong pai un. Zing ciangin nong cih bangin ka deihna kong gen ding hi,” a ci hi.</row>
		<row book="17" chapter="7" verse="3" tag="">[3] Tua ciangin Kumpinu Esther in dawngin, “Kumpipa in nong hehpihzawh a, kumpipa in hoih na sak leh, kong nget kong thumnop thu pen keimah le ka mipihte sihna tawh nong kipelhsakna ding ahi hi.</row>
		<row book="17" chapter="8" verse="5" tag="">[5] tua ciangin Esther thoto-in kumpipa mai-ah dingin, “Kei nong hehpihzawh a, hih ka ngaihsutna man na sak a, hoih na sak le, na ukna gam sung khempeuhah a om Jew mite thahna ding a sawmna-in Agag-te beh Hammedatha’ tapa Haman in a laigelhte dawhkik nadingin lai khat gelhsak in.</row>
		<row book="18" chapter="11" verse="19" tag="">[19] Kuamah kihtak nei loin nuamtakin na om ding a, mi tampi in nangma maipha hong zong ding uh hi.</row>
		<row book="18" chapter="33" verse="26" tag="">[26] Tua ciangin Pasian in ama thungetna pia ding a, amah in lungdamna tawh Pasian bia ding a, Pasian in ama a dingin thu a hoihlamin a heisakkik ding hi.</row>
		<row book="19" chapter="5" verse="12" tag="">[12] TOPA aw, thuman mi thupha na pia a, lum tawh dal bangin deihsakna tawh na dal hi.</row>
		<row book="19" chapter="23" verse="5" tag="">[5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi.</row>
		<row book="19" chapter="30" verse="7" tag="">[7] TOPA aw, nong deihsakna tawh mual kip bangin kei nong phut khin hi. Ahi zongin tu-in na maitang na seel a, kei ka khasia hi.</row>
		<row book="19" chapter="44" verse="3" tag="">[3] Bang hang hiam cih leh amaute in namsau tawh leitang ngah lo uh a, amau’ khut in amaute’ tungah gualzawhna pia lo hi. Na khut taklam le na baan, na hehpihna maipha hizaw hi. Bang hang hiam cih leh amaute tungah nang na lungkim hi.</row>
		<row book="19" chapter="41" verse="11" tag="">[11] Ka galte in keimah hong zo lo ding a, keima tungah nong lungkimna ka thei ding hi.</row>
		<row book="19" chapter="45" verse="12" tag="">[12] Mi haupen ahi Taia mite in na manpha namkim letsong tawh nang hong maivil ding uh hi.</row>
		<row book="19" chapter="77" verse="7" tag="">[7] “Topa in hong nial paisuakin, kei tungah maipha hong piakik lo ding hiam?</row>
		<row book="19" chapter="84" verse="11" tag="">[11] Bang hang hiam cih leh TOPA Pasian pen eite a hong hupa a minthang i kumpi hi a, maipha le pahtawina a hong piapa ahi hi. Thumanin a gamta mite tungah TOPA in na hoih bangmah siit lo hi.</row>
		<row book="19" chapter="85" verse="1" tag="">[1] TOPA aw, nangma leitang na hehpih a, Jakob’ nopsaknate a ngeina na bangsakkik hi.</row>
		<row book="19" chapter="86" verse="17" tag="">[17] TOPA nangmah in kei hong huhin, nong thahatsakna hangin, kei hong mudahte in mu-in a zahhuai nadingun keima tungah na maipha hong lak in.</row>
		<row book="19" chapter="89" verse="17" tag="">[17] Bang hang hiam cih leh nangmah in nakpitakin kote na hong gualzosak a, kote hong angvanin na hong gualzosak hi.</row>
		<row book="19" chapter="101" verse="6" tag="">[6] Leitungah a thuman mite kei tawh a om theih nadingin maipha ka pia ding a, paubaanna om loin a gamta mi in keima na hong sem ding hi.</row>
		<row book="19" chapter="105" verse="4" tag="">[4] TOPA le ama huh ding zon belin nei unla, a tawntungin ama maipha zong niloh un.</row>
		<row book="19" chapter="106" verse="4" tag="">[4] TOPA aw, nangma teel mite’ daupaina ka muh theih nading, nangma minamte’ kipakna sungah ka lungkim theih nading, nangma luahte tawh ka minthan’ khawm theih nadingin na mite tungah maipha na lah ciangin kei hong phawk inla, amaute na hotkhiat ciangin kei zong hong huh in.</row>
		<row book="19" chapter="112" verse="5" tag="">[5] Cingh gamtatin mite tungah leitawi pia a, thutangin a gamta mite tungah thu a hoih hi.</row>
		<row book="19" chapter="119" verse="58" tag="">[58] Ka lungsim khempeuh tawh na maipha kong ngen hi. Na thuciamna omsa bangin kei hong hehpih in.</row>
		<row book="20" chapter="3" verse="4" tag="">[4] Tua hileh, Pasian’ mai le mite’ mai-ah maipha ngahin na maa vang ding hi.</row>
		<row book="20" chapter="8" verse="35" tag="">[35] Kei hong mu mi in nuntakna a mu hi a, TOPA’ mai-ah maipha ngah ahi hi.</row>
		<row book="20" chapter="11" verse="27" tag="">[27] Thuhoih a hanciamte in pahtakna ngah a, siatna a hanciamte in siatna mah ngah hi.</row>
		<row book="20" chapter="12" verse="2" tag="">[2] Mihoihte in TOPA’ maipha ngah a, siatna a gamtate amah in a mawhsak hi.</row>
		<row book="20" chapter="13" verse="15" tag="">[15] Thungaihsut theihna maipha ngahna hi a, zuautatna in lungkhamna bek piangsak hi.</row>
		<row book="20" chapter="14" verse="9" tag="">[9] Mihaite in a khialh hangun phamawh sa lo uh a, mipilte a khialh ciangun mawhmaisak ding deih uh hi.</row>
		<row book="20" chapter="14" verse="19" tag="">[19] Migilote in mihoihte mai-et uh a, maipha a piak ding uh a thum uh hi.</row>
		<row book="20" chapter="14" verse="35" tag="">[35] A hoihin a gamta a mite tungah kumpipa lungdam a, a gina-in a gamta lote gim a pia hi.</row>
		<row book="20" chapter="16" verse="15" tag="">[15] Kumpipa maitai leh nuntakna hi a, ama pahtakna pen tuk hunin guah a zusak meiipi tawh kibang hi.</row>
		<row book="20" chapter="18" verse="22" tag="">[22] Zi a muzote na hoih a mu hi a, TOPA’ maipha a ngah ahi hi.</row>
		<row book="20" chapter="19" verse="6" tag="">[6] A cingh mihau pa’ maipha ngah ding ki-ut ciat a, na a piak mi khempeuh ama lawm ahi hi.</row>
		<row book="20" chapter="19" verse="12" tag="">[12] Kumpipa’ hehna humpinelkai hawk bangin lauhuai a, ama pahtakna lopa tunga daitui taak bangin deihhuai hi.</row>
		<row book="20" chapter="21" verse="10" tag="">[10] Migilote in thusia bekbek deih uh a, a lawmte nangawn zah tuan lo uh hi.</row>
		<row book="20" chapter="22" verse="1" tag="">[1] Hauhna sangin min hoihna deihhuai zaw a, kham le ngun sangin mi’ hong thusimna deihhuai zaw hi.</row>
		<row book="20" chapter="28" verse="23" tag="">[23] Mi khat tai-in thuhilh lecin tungthama phatna sangin a tawpna-ah lungdamzaw ding hi.</row>
		<row book="20" chapter="29" verse="26" tag="">[26] Mi khempeuh in gam ukte’ maipha ngah ding hanciam ciat uh a, ahi zongin TOPA’ kiang pan bekin thutang kingah hi.</row>
		<row book="20" chapter="31" verse="30" tag="">[30] Ngaihbaanna pen zuaupi hithei a, melhoihna zong maimang thei hi. Ahi zongin TOPA a zahtak numei a phattaak ahi hi.</row>
		<row book="23" chapter="27" verse="11" tag="">[11] A hiangte a keu ciangin kitan hi. Nupite hong pai-in mei-in cih uh hi. Hih mite in khentel theihna nei lo ahih ciangin amaute a bawlpa in amaute hehpih lo ding a, amaute a piangsak pa in amaute tungah maipha lak lo ding hi.</row>
		<row book="23" chapter="49" verse="8" tag="">[8] TOPA in ama mite kiangah, “Note hotkhiat ding hun a hong tun ciangin maipha kong pia ding a, huhna nong ngetna uh ka hong pia ding hi. Note hong kemin ka hong hu ding a, note’ tungtawnin mi khempeuh tawh thuciamna ka bawl ding hi. A kinusia na gam sung uhah note kong tengsakkik ding hi.</row>
		<row book="23" chapter="58" verse="8" tag="">[8] Tua ciangin ka maipha pen phalvaktung hong bang ding a, note’ tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi.</row>
		<row book="23" chapter="60" verse="10" tag="">[10] Gamdang mite in na kulhte ciangkik ding uh a, amau’ kumpite in nangma na hong sem ding uh hi. Bang hang hiam cih leh ka hehna tawh nang kong vatgawp khin a, ahih hangin tu-in keima maipha tawh nang tungah hehpihna kong nei khin hi.</row>
		<row book="24" chapter="36" verse="9" tag="">[9] Josiah’ tapa Judah kumpi Jehoiakim in a ukzawh kum nga a phak kum, a kha kuana kha-in Jerusalem khua-a om mi khempeuh le Judah gam khuapite panin Jerusalem khua-ah a hong pai mi khempeuh in TOPA’ maipha ngah nadingin an a tang uh hi.</row>
		<row book="26" chapter="16" verse="19" tag="">[19] Na nek dingin a limci pen annel, oliv thau, le khuaizu kong pia a, ahi zongin milim maipha zon nadingin biakna-in tuate na zang hi.</row>
		<row book="27" chapter="1" verse="9" tag="">[9] Tua ciangin Pasian in Daniel tungah Ashpenaz in ngaihsut siamna a neih theih nadingin a bawlsak hi.</row>
		<row book="42" chapter="1" verse="28" tag="">[28] Vantung mi in Mary kiangah, “Na lungdam mahmah ding ahi hi. Topa in nang hong ompih a, thupha lianpi hong piazo hi,” a ci hi.</row>
		<row book="42" chapter="1" verse="30" tag="">[30] Tua ciangin vantungmi in, “Mary aw, lamdangsa-in lunghimawh kei in. Pasian’ maipha a ngah na hi hi.</row>
		<row book="42" chapter="2" verse="52" tag="">[52] Jesuh a pumpi le a pilna khang a, ama gamtatna in Pasian le mite a lungkimsak semsem hi.</row>
		<row book="44" chapter="2" verse="47" tag="">[47] Pasian phat uh a, khatlekhat thupha kideihsakin a om uh hi. Pasian in nisimin hotkhiatna a ngah mi kibehlapsak tawntung hi.</row>
		<row book="44" chapter="7" verse="10" tag="">[10] a thuakna khempeuh panin na honkhia hi. Egypt kumpipa Faro’ mai-ah Josef a tun ciangin Pasian in ama tungah pilna le a deihhuai gamtat hoih na guan hi. Tua ahih manin Faro in ama khutnuai-ah a gam a uksawn ding le a kumpi innsung khempeuh a van dingin a koih hi.</row>
		<row book="44" chapter="7" verse="46" tag="">[46] David in Pasian’ maipha ngah ahih manin, Jakob Pasian a dingin biakinn khat a vaihawm sak nadingin Pasian kiangah a ngen hi.</row>
		<row book="45" chapter="4" verse="5" tag="">[5] Ahi zongin Pasian’ maipha ngah nadingin nasepna suang loin upna a suang mipa pen Pasian in mimawh kimlai midik hi, ci-in sang ahih manin, amah tawh a kipawl theih nadingin Pasian in tua mipa’ upna thupi san hi.</row>
	</category>
	<category id="68">
		<row book="4" chapter="14" verse="19-20" tag="">[19] A lian nangma itna kip tawh a kizui le Egypt panin tuhun dong hih mite na maisaksa tawh kizui-in hih mite’ mawhna maisak in, kong thum hi,” a ci hi. [20] Tua ciangin TOPA in, “Nangma gen bangin ka maisak hi.</row>
		<row book="19" chapter="19" verse="12" tag="">[12] Ahih hangin kua in ama khialhnate mukhia theitawm ahi hiam? Theih loh manin khialhna panin kei hong siangsak hi.</row>
		<row book="19" chapter="32" verse="5" tag="">[5] Keima khialhnate nangma tungah kong pulak a, ka mawhna ka im kei hi. “Ka khialhnate khempeuh TOPA’ tungah ka pulak ding hi,” ka ci hi. Tua ciangin ka mawhna nin nong maisak hi.</row>
		<row book="19" chapter="79" verse="9" tag="">[9] Kote a hong honkhia Pasian aw, nangma min a than nadingin kote hong huhin, nangma min hangin kote hong khahkhia-in, ka mawhnate uh hong maisak ta in.</row>
		<row book="19" chapter="86" verse="5" tag="">[5] Bang hang hiam cih leh Topa aw, nangmah hoihin mawhna na maisak a, hong ngente khempeuh tungah itna kip tampi na nei hi.</row>
		<row book="19" chapter="103" verse="3" tag="">[3] Amah in ka mawhna khempeuh hong maisak a, ka natna khempeuh hong damsak hi.</row>
		<row book="19" chapter="103" verse="12" tag="">[12] Nisuahna pen nitumna panin a gamlat mah bangin i mawhna hangin gimnate eite’ kiang panin gamlapi-ah a nilkhia hi.</row>
		<row book="19" chapter="130" verse="4" tag="">[4] Ahih hangin nangmah hong kizahtak theih nadingin nangmah in mawhna na maisak hi.</row>
		<row book="20" chapter="10" verse="12" tag="">[12] Muhdahna in kitotna piangsak a, itna in mawhna khempeuh maisak hi.</row>
		<row book="20" chapter="14" verse="9" tag="">[9] Mihaite in a khialh hangun phamawh sa lo uh a, mipilte a khialh ciangun mawhmaisak ding deih uh hi.</row>
		<row book="20" chapter="17" verse="9" tag="">[9] Mi’ khialhna a maisakte midangte in itin lawm hau uh a, mi’ khialhna ciaptehna pen lawm taanna ahi hi.</row>
		<row book="23" chapter="1" verse="18" tag="">[18] TOPA in hih bangin ci hi: “Tu-in hong pai unla, thu kikumkhawm ni. Na mawhnate uh puansan a bat hangin vuk bangin hong ngo ding hi. Na mawhnate uh si bangin a san hangin tuumul bangin hong kang ding hi.</row>
		<row book="23" chapter="43" verse="25-26" tag="">[25] Na thupalsatnate hong paihkhiatsak pa pen keimah ka hi a, kei ka hih manin na khialhnate ka ciamteh kei ding hi. [26] “Thuman na hihna hong laktel inla, thu kikum khawm ni. Na dikna a kilat nadingin na thu hong sungkhia in.</row>
		<row book="23" chapter="55" verse="7" tag="">[7] Migilo in ama gitlohna nusia hen la, thuman lo mi in ama ngaihsutna nusia hen. Amah in a hehpih theih nadingin TOPA eite’ Pasian’ kiangah amah paisak un. Bang hang hiam cih leh a mawhna maisiangsak ding hi.</row>
		<row book="27" chapter="9" verse="9" tag="">[9] Nang pen hehpihna tawh kidimin mawhna na maisak a, ahih hangin kote in nang ka hong langpan’ uh hi.</row>
		<row book="28" chapter="14" verse="4" tag="">[4] Tua ciangin TOPA in, “Ka mite tungah heh nawn lo ka hih manin ka kiangah ka mite ka samkik ding a, lungsim takpi tawh amaute ka it ding hi.</row>
		<row book="33" chapter="7" verse="18-19" tag="">[18] TOPA aw, nang tawh a kibang Pasian dang om lo a, a omlai na mite’ mawhna nangmah in na maisak hi. Nang na heh paisuak kei a, na itna kip nong lak hi. [19] Kote nong khasiat kik ding a, ka mawhnate uh hong sawpkhiat sakin, tuipi taw-ah nong paihsak ding hi.</row>
		<row book="40" chapter="5" verse="23-24" tag="">[23] Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkim lohna thu na phawk leh, [24] Pasian na biak nading nate, a biakna tau mai-ah nusia photin, pai-in na sanggampa tawh va kilem phot inla, tua khit ciangin hong paikikin Pasian biakna pia in.</row>
		<row book="40" chapter="6" verse="12" tag="">[12] Kote tungah a hong mawhte mawh maisakna ka neih bangun ko’ mawhna zong hong maisak in.</row>
		<row book="40" chapter="6" verse="14-15" tag="">[14] Note in midangte’ hong mawhna na maisak uhleh vantungah a om na Pa un zong note’ mawhna hong maisak ding hi. [15] Ahi zongin note in midangte’ hong mawhna na maisak kei uhleh vantungah a om na Pa un zong note’ mawhna hong maisak lo ding hi.</row>
		<row book="40" chapter="9" verse="2" tag="">[2] Mi pawlkhat in khutlekhezaw mi khat, a lupna pheek tawh hong pua-in Jesuh kiang a hong tunpih uh hi. Jesuh in amaute’ upna a muh ciangin a cina mipa kiangah, “Ka ta aw, na lungsim kinuamsak in; na mawhna hong kimaisak khinta hi,” a ci hi.</row>
		<row book="40" chapter="18" verse="21-22" tag="">[21] Tua ciangin Peter in Jesuh va naih a, “Topa aw, ka sanggamte khatpeuh ka tungah hong khialh ciangin bangzah vei maisak ding ka hi hiam? Sagihvei dongtak maisak ding ka hi hiam?” ci-in a dot ciangin [22] Jesuh in, “Sagihvei ciangbek maisak in kong ci kei hi. Sawm sagih mun sagihvei maisak in kong ci hi.</row>
		<row book="40" chapter="18" verse="32-35" tag="">[32] Tua ciangin kumpipa in tua nasempa sam a, ‘A gilo nasempa aw, kei kiangah hong thum na hih manin na leiba khempeuh ka hong maisak hi. [33] Nang ka hong hehpih mah bangin na naseppih pa zong na hehpih ding kilawm hi lo ahi hiam?’ a ci hi. [34] Kumpipa zong a heh suak ahih manin a leiba khempeuh a lohkhit matengin thong sungah a kikhum nadingin thu a pia hi. [35] “Tua mah bangin note in zong na lungsim uhah na sanggamte uh mawhna na maisaknop kei uhleh vantungah a om ka Pa in note tungah zong tua bangmahin a hong bawl ding ahi hi,” a ci hi.</row>
		<row book="40" chapter="26" verse="28" tag="">[28] Mi tampite’ mawhna a mai nadingin a luangkhia, Pasian’ thuciamna a kipsak, ka sisan ahi hi.</row>
		<row book="41" chapter="2" verse="5" tag="">[5] Jesuh in hih mite’ up mahmahna thu a muh ciangin khutlekhezaw mipa kiangah, “Ka ta aw, na mawhnate hong kimaisak hi,” a ci hi.</row>
		<row book="41" chapter="11" verse="25" tag="">[25] Thungen dingin na din uh ciangin midang tungah na hehna uh a om khat peuhpeuh maisak un; tua hileh vantungah a om na Pa un note’ mawhna hong maisak ding hi.</row>
		<row book="42" chapter="5" verse="20" tag="">[20] Jesuh in amaute’ upna a muh ciangin a mipa kiangah, “Lawm aw, na mawhnate hong kimaisak khinta hi,” a ci hi.</row>
		<row book="42" chapter="6" verse="37" tag="">[37] “Midangte’ thu khen kei un. Tua hileh no tungah zong Pasian in thu hong khen lo ding hi. Midangte mawhsak kei un. Tua hileh Pasian in note zong hong mawhsak lo ding hi. Midangte’ mawhna maisak un. Tua hi leh Pasian in note’ mawhna zong hong maisak ding hi.</row>
		<row book="42" chapter="7" verse="47" tag="">[47] Tua ahih ciangin nang kiangah kong genin-ah, ama mawhna tampi tak a omte kimaisak khin ahih manin amah in a itna nakpitakin a lak hi. Ahi zongin tawmno bek a kimaisakte in a itna uh tawmno bek mahin a lak uh hi,” a ci hi.</row>
		<row book="42" chapter="11" verse="4" tag="">[4] Kote tungah a hong mawhte mawh maisakna ka neih bangun ko’ mawhna zong hong maisak in. Ze-etna lian hong thuaksak ke’n,’ ci-in na ngen ding uh hi,” a ci hi.</row>
		<row book="42" chapter="17" verse="3-4" tag="">[3] Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. [4] Nikhat sungin sagihvei ciang dong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nakleh na maisak khin ding uh hi,” a ci hi.</row>
		<row book="42" chapter="23" verse="33-34" tag="">[33] “Lutang Guh,” a kicihna mun a tun uh ciangin singlamteh tungah Jesuh kilhcip uh a, tua mi that mi nihte zong, Jesuh’ taklamah khat, a veilamah khat kilhcip uh hi. [34] Ahi zongin Jesuh in, “Pa aw, amaute in bang hih ihi hiam cih thei lo uh ahih manin a mawhna uh na maisak in,” a ci hi. Tua ciangin amau’ ngah ding ciat a theih nadingun ai sanin a puante a hawm uh hi.</row>
		<row book="43" chapter="8" verse="7" tag="">[7] Amaute in Jesuh kiangah dong teitei uh ahih manin amah zong dingin amaute kiangah, “Note lakah mawhna a nei het lo pa in deng masa un,” a cih khit ciangin,</row>
		<row book="43" chapter="20" verse="22-23" tag="">[22] Tua khit ciangin amaute lamah a hu sang a, “Kha Siangtho na sang un. [23] Mite’ mawhna na maisak uhleh amaute’ mawhna a mai hi ding a, na maisak kei uhleh amaute’ mawhna a mai lo hi ding hi,” a ci hi.</row>
		<row book="44" chapter="2" verse="38" tag="">[38] Tua ciangin Peter in amaute kiangah, “Na mawhna uh kisik unla, na mawhna uh hong kimaisak theih nadingin Jesuh Khrih min tawh tui kiphum ciat un. Tua hileh Pasian’ piakkhong Kha Siangtho na ngah ding uh hi.</row>
		<row book="44" chapter="3" verse="19" tag="">[19] Tua ahih ciangin na mawhnate uh hong sawpsiangsak theih nading, Topa kiang panin a hong pai lungsim nopna hun na ngah theih nading uh le note a dingin a sehsa Jesuh Khrih a hong sawltheih nadingin na mawhna uh kisik unla, Pasian kiang zuan un.</row>
		<row book="44" chapter="7" verse="56-60" tag="">[56] “En un! Vantung kihong a, Pasian’ taklamah Mihing Tapa a ding ka mu hi,” a ci hi. [57] Ahi zongin amaute in a bil uh humsanin nakpitakin kiko-in Stefen bawhhuan uh a, [58] khua pualamah kaikhia-in suang gol pipi a khiat uh hi. Hih thu-ah teci pangin Stefen a deng mite in a puantungsilh uh suahin Saul a kici tangval khat kiangah lawnin a kemsak uh hi. [59] Tua bangin suang a khiat thuahthuah laitakun Stefen in thu ngen a, “Topa Jesuh aw, ka kha hong la in,” a ci hi. [60] Tua ciangin amah kunin nakpitakin kiko a, “Topa aw, hih mite’ mawhna na maisak in,” a cih khit ciangin a si ta hi.</row>
		<row book="44" chapter="10" verse="43" tag="">[43] Amah a um mite khempeuh in ama min hangin a mawhna uh a mai nading thu, kamsangte khempeuh in zong gen belin a neih khat uh ahi hi,” a ci hi.</row>
		<row book="44" chapter="13" verse="38-39" tag="">[38] Tua ahih ciangin sanggamte aw, hih Jesuh hangin mawhmaisakna thu note tungah hong kihilh ahihna teltakin na theih ding uh ahi hi. [39] Tua tham loin Jesuh a um mite khempeuh pen Moses Thukham in a suahtaksak zawh loh mawhna khempeuh panin a suakta ahihna thu na theih ding uh ahi hi.</row>
		<row book="45" chapter="12" verse="20" tag="">[20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un.</row>
		<row book="46" chapter="13" verse="4-6" tag="">[4] Itna neite a lungduai-in migi hi. Itna neite in hazatna lungsim nei loin, zong kisathei lo hi. [5] Itna neite a kilawm loin gamta lo, heh pakpak lo, mite’ mawhna ciamteh lo hi. [6] Thuman lote-ah lungdam ngei lo uh a, thumante bekah lungdam uh hi.</row>
		<row book="47" chapter="2" verse="5-8" tag="">[5] Mi khatpeuh in heh nading a piansak ciangin kei bek a hong hehsak hi loin note khempeuh zong a hong hehsak ahi hi. Tua ahih manin tua bang mi tungah khauhtat lua nawn kei un. [6] Note’ gimpiaknasa pen kicing khinzo ka sa hi. [7] Tua ahih manin a mawhna maisak ta unla hehnemzaw un. Tua hikeileh dahlua-in siatlawh kha ding hi. [8] Amah na itkik ding uh ka hong thumna thu zong amah na theisak un.</row>
		<row book="47" chapter="2" verse="11" tag="">[11] Mawhna maisak kei lehang Satan in nuamtaksa-in eite tungah hong gualzo kha ding ahih manin mawhna a maisak ihi hi. Satan’ nasepna zia a thei lo ihi kei hi.</row>
		<row book="49" chapter="1" verse="7" tag="">[7] Khrih hong sihna hangin eite in suahtakna ngahin, i mawhnate hong kimaisak ahi hi. Tuazah dongin Pasian’ hong hehpihna thu bangzah takin lian ahi hiam?</row>
		<row book="49" chapter="4" verse="26" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un.</row>
		<row book="49" chapter="4" verse="31-32" tag="">[31] Kimuhdahna, hehna, thangpaihna, kitotna, kikona, kilungsim neihna khempeuh beisak unla, [32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="51" chapter="1" verse="14" tag="">[14] tua a Tapa in eite hong khahkhia a, i mawhna hong kimaisak khinta hi.</row>
		<row book="51" chapter="2" verse="13" tag="">[13] A beisa hunah na mawhna uh hangin kha thu tawh kisai-in misi na hi uh a, Gentail mi na hih manun Thukham nei lote na hi uh hi. Ahi zongin Khrih hangin Pasian in note hong hingsak a, i mawhna khempeuh hong maisak khinta hi.</row>
		<row book="51" chapter="3" verse="13-14" tag="">[13] Note lakah khatlekhat a kilungkim lo na om uh ciangin khatlekhat na mawhna uh kimaisakin na kihuh ciat un. Topa in note’ mawhna hong maisak bangin note zong khatlekhat na mawhna uh na kimaisak ding uh hi. [14] Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un.</row>
		<row book="58" chapter="8" verse="12" tag="">[12] A mawhna a khialhna uhah amaute ka hehpih ding a, tua bangte phawkin ka nei nawn kei ding hi,” na ci hi.</row>
		<row book="58" chapter="10" verse="17" tag="">[17] “Amaute’ mawhna le a gitloh gamtatnate uh ka ciamteh nawn kei ding hi,” ci hi, ci-in a na gen hi.</row>
		<row book="60" chapter="3" verse="9" tag="">[9] Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.</row>
		<row book="62" chapter="1" verse="9" tag="">[9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="62" chapter="2" verse="1-2" tag="">[1] Ka itte aw, note na khialhkhak loh nading uh ka deihna-in hih lai a hong gelh ka hi hi. Ahi zongin mi khatpeuh a khialh ciangin eite a dingin Pa Pasian kiangah a hong thumsak dingin a thuman Jesuh Khrih i nei hi. [2] Tua Jesuh hangin eite’ mawhna hong kimaisak a, eite a’ ding bek hi loin leitung mi khempeuh’ mawhna zong a mai nading ahi hi.</row>
		<row book="62" chapter="2" verse="12" tag="">[12] Ka tate aw, Khrih hangin note’ mawhna hong kimaisak ahih manin lai a hong gelh ka hi hi.</row>
	</category>
	<category id="69">
		<row book="1" chapter="9" verse="5-6" tag="">[5] Mi khatpeuh in hong thah le ama tungah sihna dan ka pia ding hi. A hong that ganhing peuhmah ka that ding a, a mipihte a that mi peuhmah gim ka pia ding hi. [6] Mi a that peuhmahte pen, midangte in amah that ding hi. Bang hang hiam cih leh Pasian in ama lim bangin mi bawl hi.</row>
		<row book="2" chapter="18" verse="18-26" tag="">[18] Nang le na kianga om mite in na zawngkhal lawh ding uh hi. Bang hang hiam cih leh tua nasep nang a dingin gik lua hi. Nang bek in na sem khinzo kei hi. [19] Tu-in ka thu hong ngai in; thu kong lak ding hi. Pasian in nang hong ompih tahen. Nang pen Pasian’ mai-ah mite’ tangin pai-in, amau’ thute Pasian’ kiangah na gen ding hi. [20] Nangmah in ngeina kipte le thukhennate amaute na hilh ding a, amau’ lam pai nading le amau’ sep dingte amaute na theisak ding hi. [21] Tua tham loin, mi khempeuh lak panin Pasian a zahtak mi, a muanhuai mi le sumgolh a mudah mi, mi siamte na teelkhia ding hi. Tua bang mite pen a tul, a za, a sawmnga, a sawmte tungah a uk dingin na koih ding hi. [22] Mite’ thu amaute khensak tawntung in. Amaute in thu liante bek nang kiangah hong puak ding uh a, ahi zongin thu neute amau mah in khen tawm ding uh hi. Tua hileh nang a dingin baih zaw ding a, amaute in na vangik hong puakpih ding uh hi. [23] Hih bangin hih lecin Pasian in thahatna hong pia ding a, nangmah in na sem paisuakzo ding hi. Tua tham loin hih mite khempeuh zong amau’ omna-ah lungnuam takin ciah thei ding uh hi,” a ci hi. [24] Tua ahih ciangin Moses in a sungpa’ thu ngai-in ama gen khempeuh a hih hi. [25] Israel mi khempeuh sung panin Moses in mipil mi siamte teel a, mite a tul, a za, a sawmnga, a sawmte tungah a ukin mite’ lutangin amaute a bawl hi. [26] Amaute in mite tungah a tawntungin thu khen uh hi. Amaute in thu haksate bek Moses tungah puak uh a, ahi zongin thuneute amaute in khen tawm uh hi.</row>
		<row book="2" chapter="19" verse="7" tag="">[7] Tua ahih ciangin Moses hong pai-in upate sam a, TOPA in amah a thupiak hih thute khempeuh amaute’ mai-ah a sung hi.</row>
		<row book="3" chapter="19" verse="15" tag="">[15] “Note in thukhenna-ah thu a tang loin na khen kei ding uh hi. Mizawngte langgen loin, a liante’ thu zui loin, thumanna tawh na vengte uh thu na khen ding uh hi.</row>
		<row book="5" chapter="1" verse="13" tag="">[13] Na minam uh tawh a kizui-in a pil, thuthei, thuphawksa mite teel unla, note’ lutangin amaute ka koih ding hi,’ kong ci hi.</row>
		<row book="5" chapter="1" verse="17" tag="">[17] Thukhenna-ah angvan na nei kei ding uh hi. A neu le a liante a kibangin a thu na ngai ding uh a, maitang zahtak tuam na nei kei ding uh hi. Bang hang hiam cih leh thukhenna pen Pasian-a’ ahi hi. Note a dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.</row>
		<row book="5" chapter="16" verse="18-20" tag="">[18] “Na minam uh tawh kizui-in TOPA na Pasian un note hong piakna khuate-ah thukhente le uliante na koih ding uh a, amaute in a manin mite tungah thu khen ding uh hi. [19] Thutang na heikhia kei ding uh a, angvan tuam na nei kei ding uh hi. Sumgolh in mipilte’ mit tawsakin thumante’ thu heikhia ahih manin sumgolh na la kei ding uh hi. [20] Note nungta-in TOPA na Pasian un hong piak leitang na luah theih nadingun a thuman bekbekin na gamta ding uh hi.</row>
		<row book="5" chapter="17" verse="14-15" tag="">[14] “ TOPA na Pasian un note hong piak leitangah tungin, note in tua leitang nei-in a tungah na ten uh ciangin, ‘Eite’ kimkota om minamte khempeuh mah bangin eite’ tungah kumpi khat i koih ding hi,’ na ci nuam kha ding uh hi. [15] TOPA note’ Pasian in a teel mipa note’ tungah kumpi-in na koih thei takpi ding uh hi. Ahi zongin na mipihte bek uh lak panin kumpi-in mi khat na koih ding uh a, na sanggam uh ahi lo gamdang mi khat no’ tungah na koih thei kei ding uh hi.</row>
		<row book="5" chapter="17" verse="18-20" tag="">[18] Ama kumpi tokhom tungah a tut ciangin Levi siampite’ kep hih thukhamte ama a dingin laibu khat sungah gelh ding hi. [19] Hih thukham sunga thute le hih ngeinate kemin zuihna tawh TOPA a Pasian zahtak ding a theih nading, a mipihte tungah ama lungsim a kiliatsak loh nading, thupiaknate them khat zong a pelh loh nading, le Israel-te sung ahi ama kumpi gam sungah amah le a tate saupi a om theih nadingin amah in a nuntak sung tawntung tua sunga thute sim ding hi. [20] Hih thukham sunga thute le hih ngeinate kemin zuihna tawh TOPA a Pasian zahtak ding a theih nading, a mipihte tungah ama lungsim a kiliatsak loh nading, thupiaknate them khat zong a pelh loh nading, le Israel-te sung ahi ama kumpi gam sungah amah le a tate saupi a om theih nadingin amah in a nuntak sung tawntung tua sunga thute sim ding hi.</row>
		<row book="5" chapter="24" verse="17" tag="">[17] “Peemta’ thu ahi a, pa nei lo mi’ thu ahi zongin tuate a’ ding thutang na heisak kei ding uh a, meigong numei’ puan zong khapna-in na laksak kei ding uh hi.</row>
		<row book="7" chapter="8" verse="23" tag="">[23] Gideon in amaute kiangah, “Note kong uk kei ding a, ka tapa in zong note hong uk lo ding hi. TOPA in note hong uk ding hi,” a ci hi.</row>
		<row book="9" chapter="8" verse="6-7" tag="">[6] Ahih hangin amaute in, “Kote hong uk dingin kumpi khat hong pia in,” a cih uh ciangin hih thu in Samuel lungkim losak hi. Samuel in TOPA’ kiangah thu ngen hi. [7] Tua ciangin TOPA in Samuel kiangah, “Amaute in nang kiangah hong gen thu khempeuh ngai in; bang hang hiam cih leh amaute in nang hong nial hi lo a, amaute tungah kumpi hihna panin kei hong nial ahi uh hi.</row>
		<row book="9" chapter="8" verse="21-22" tag="">[21] Samuel in mite’ thugen khempeuh a zak khit ciangin TOPA’ kiangah tua thute a genkik hi. [22] Tua ciangin TOPA in Samuel kiangah, “Amaute’ thu ngai inla, amaute-a’ dingin kumpi khat koih in,” a ci hi. Tua ciangin Samuel in Israel mite kiangah, “Mi khempeuh na khuapi ciat uhah ciah un,” a ci hi.</row>
		<row book="9" chapter="10" verse="27" tag="">[27] Ahih hangin bangmah a man lo mi pawlkhat in, “Hih mipa in eite hong bangci hotkhiat zawh ding ahi hiam?” a ci uh hi. Amaute in amah simmawhin ama kiangah letsong puak lo uh hi. Ahih hangin amah in tua mite bangmah cih lo hi.</row>
		<row book="9" chapter="12" verse="12-15" tag="">[12] Tua ciangin note a sim dingin Ammon kumpipa Nahash hong kuanna na muh uh ciangin, TOPA na Pasian uh na kumpi uh hi napi-in note in kei kiangah, ‘Kumpi khat in kote hong uk ding hi,’ na ci uh hi. [13] “Tu-in note’ teelsa, note’ nget kumpipa en un; TOPA in note’ tungah kumpi khat koih khinta hi. [14] Note in TOPA zahtakin ama na sem a, ama aw ngai-in TOPA’ thupiakna na langpan’ kei uh a, note a hong uk kumpipa le na Pasian uh na zuih uhleh thu hong nuam ding hi. [15] Ahih hangin note in TOPA’ aw ngai loin TOPA’ thupiakna na langpan’ uhleh TOPA in note le na kumpipa uh hong langpan’ ding hi.</row>
		<row book="9" chapter="13" verse="13-14" tag="">[13] Tua ciangin Samuel in Saul kiangah, “Na hai gamtat hi; TOPA na Pasian’ hong thupiakna na zui kei hi; bang hang hiam cih le TOPA in Israel-te tungah kumpi dingin nang le na suanlekhakte a kipsaksuak ding ahi hi. [14] Ahih hangin tu-in na ukna kizomsuak lo ding a, TOPA in ama lungsim bangin mi khat zong khin hi. TOPA in nang hong thupiak zui lo na hih manin ama mite tungah ulian dingin TOPA in amah seh khin hi,” a ci hi.</row>
		<row book="9" chapter="15" verse="11" tag="">[11] “Kumpi-in Saul ka koih ka kisik hi. Bang hang hiam cih leh amah pen keimah zuihna panin kihei kik a, ka thupiaknate sem lo hi,” a ci hi. Tua ciangin Samuel heh hi; zan tawntung TOPA’ tungah kiko hi.</row>
		<row book="9" chapter="15" verse="17" tag="">[17] Tua ciangin Samuel in, “Nang na kineu ngaihsut hun a om hangin, tu-in nang pen Israel minamte’ lutang hi lo na hi hiam? TOPA in Israel-te tungah kumpi-in nang sathau hong nilh hi.</row>
		<row book="10" chapter="8" verse="15" tag="">[15] Tua ahih ciangin David in Israel-te khempeuh uk a, a mite khempeuh tungah thutang le thuman a zang hi.</row>
		<row book="11" chapter="3" verse="28" tag="">[28] Tua ciangin Israel mi khempeuh in kumpipa’ piak thukhenna za uh hi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uh hi.</row>
		<row book="11" chapter="10" verse="9" tag="">[9] Nang tungah lungdamin Israel kumpi tokhom tungah nang a hong koih TOPA na Pasian in thupha ngah ta hen! TOPA in Israel it tawntung ahih manin nangmah in thutang le thuman na sepkhiat theih nadingin amah in kumpi-in nang hong bawl hi,” a ci hi.</row>
		<row book="12" chapter="12" verse="2" tag="">[2] Siampi Jehoiada in amah thuhilh ahih manin Joash in ama uk hun sung tawntung TOPA’ muhna-ah a man gamta hi.</row>
		<row book="13" chapter="11" verse="3" tag="">[3] Tua ahih ciangin Israel upate khempeuh kumpipa kiang Hebron-ah hong pai uh hi. Tua ciangin David in TOPA’ mai Hebron-ah amaute tawh thuciamna khat bawl a, Samuel’ tungtawnin TOPA’ thugen bangin amaute in Israel kumpi-in David sathau a nilh uh hi.</row>
		<row book="13" chapter="29" verse="25" tag="">[25] Tua ciangin TOPA in Israel mi khempeuh muhna-ah Solomon tungah minthanna lianpi pia a, Israel sungah ama ma-in kumpi khat peuhpeuh tungah a kipia ngei nai lo kumpi minliatna a guan hi.</row>
		<row book="14" chapter="20" verse="6" tag="">[6] “ TOPA, ka pu ka pate uh Pasian aw, nang, vantungah Pasian hi lo na hi hiam? Minamte’ kumpi gam khempeuh tungah nang a uk hi lo na hi hiam? Na khut sungah vangliatna le thahatna om a, kuamah in nang hong nang zo lo hi.</row>
		<row book="17" chapter="1" verse="13" tag="">[13] Tua ciangin kumpipa in upadi siam a mipilte thu dong hi. Bang hang hiam cih leh upadi le biakna lam thutheite khempeuh thu dot pen kumpipa’ zat ngei khat ahi hi.</row>
		<row book="19" chapter="9" verse="7-8" tag="">[7] TOPA ahihleh kumpi za-ah tu ngitnget a, thukhen nadingin a tokhom a bawl hi. [8] Leitung mite’ thu a mantakin khen a, a kilawm bangin mite’ thu a khen hi.</row>
		<row book="19" chapter="22" verse="28" tag="">[28] Bang hang hiam cih leh ukna pen TOPA a’ hi a, minamte tungah amah in a uk hi.</row>
		<row book="19" chapter="47" verse="2" tag="">[2] Bang hang hiam cih leh TOPA, a Sangpenpa, dipkuathuai a, leitung khempeuh a uk kumpi lian khat ahi hi.</row>
		<row book="19" chapter="58" verse="1" tag="">[1] No gam ukte aw, a manin thu na khen uh hiam? Note in mi khempeuh’ thu a tangin na khen uh hiam?</row>
		<row book="19" chapter="66" verse="7" tag="">[7] Ama thahatna tawh a uk ngitnget pa, ama mit tawh minamte a encik ngitnget pa, mi lehdote in langpan’ kei uh hen.</row>
		<row book="19" chapter="67" verse="4" tag="">[4] Mite’ thu a manin khenin, leitung minamte khempeuh lamlakin makai na hih manin, minamte nuamin lungdamna la hong sak ta uh hen.</row>
		<row book="19" chapter="94" verse="20" tag="">[20] Sihna ding ngeina a bawl, a gilo gam ukte, nang tawh kipawl ding ahi hiam?</row>
		<row book="20" chapter="8" verse="15-16" tag="">[15] Kumpite in a gammite a ukna ding, mi ukte in ngeina man a zat theih nadingin keimah in ka huh hi. [16] Leitung a om mi ukte khempeuh in keima huhna bek tawh ukzo uh a, milian mi thupite in keima huhna bek tawh vaihawmzo uh hi.</row>
		<row book="20" chapter="16" verse="12" tag="">[12] Thumanin gamtatna bek in kumpi kipsak ahih manin a sia-a gamtat ding kumpite ut lo uh hi.</row>
		<row book="20" chapter="20" verse="2" tag="">[2] Kumpipa’ hehna pen a lauhuai mahmah humpinelkai hawk bang hi a, kumpipa a hehsak khate in sihlawh uh hi.</row>
		<row book="20" chapter="21" verse="1" tag="">[1] TOPA’ khut sungah kumpipa om a, lo sunga tuilak bangin a deihna peuhah hei kawikawi thei hi.</row>
		<row book="20" chapter="22" verse="29" tag="">[29] A nasepna-ah a siam mahmah mi na theikha uh hiam? Amah in mi mawkmawkte’ na sem lo ding a, kumpite’ na sem ding hi.</row>
		<row book="20" chapter="25" verse="2" tag="">[2] Pasian in thu a ip manin a min thang a, kumpite in thu a genkhiat manin minthang uh hi.</row>
		<row book="20" chapter="25" verse="5" tag="">[5] Kumpipa kiang pan migilote nilkhia lehang thumanin ama ukna kip thei bek hi.</row>
		<row book="20" chapter="28" verse="2" tag="">[2] Gam sung mite a hoih loh ciangin a banbanin gam uk kumpi tampi nei uh a, ahi zongin mipil thungaihsun theite in gam sung thahatsakin kipsak uh hi.</row>
		<row book="20" chapter="28" verse="28" tag="">[28] Migilote a liat ciangin midangte bucip uh a, amaute a zakiat ciangin midikte in ukkik ding hi.</row>
		<row book="20" chapter="29" verse="2" tag="">[2] Midikte in gam a uk ciangin gammite lungdam uh a, migilote in a uk ciangin a gammite thum uh hi.</row>
		<row book="20" chapter="29" verse="4" tag="">[4] Thumanin a gamta kumpi in a gam kipsak a, sum bek a ngaihsun kumpi in a gam siasak hi.</row>
		<row book="20" chapter="29" verse="14" tag="">[14] Kumpipa in mizawngte’ thu a manin khensak leh a ukna kip tawntung ding hi.</row>
		<row book="20" chapter="29" verse="18" tag="">[18] Pasian’ lamlahna a kizuih lohna gamah gam sung mite phengtat gawp uh hi. Pasian’ thukham a zui mite ahihleh a lungdam uh hi.</row>
		<row book="20" chapter="31" verse="4-5" tag="">[4] Lemuel aw, ka thugen hong ngai in. Kumpite in zu nek huai lo a, mi ukte in khamtheihzu a duh ding hi lo hi. [5] Zu ne le-uh, thukham mangngilh uh a, thukham hei-in mizawngte gim pia khathei uh hi.</row>
		<row book="21" chapter="7" verse="19" tag="">[19] Khuapi a uk mihing sawm sangin pilna in mi khat hatsak zaw hi.</row>
		<row book="23" chapter="11" verse="2-5" tag="">[2] TOPA’ kha in ama tungah ama mite a ukna ding pilna, thutheihna, le siamna pia ding hi. Amah in TOPA’ deihna thei-in TOPA zahtak ding hi. [3] Amah in TOPA’ nasep nuamsa ding hi. Amah in a tungtham bek muhna tawh thu khen lo ding a, kam lengsawn bek zakna tawh thu khentat lo ding hi. [4] Thumanna tawh mizawngte’ thu khenin, lungsim nem mite’ thu ahi bangin khensak ding hi. Ama kam panin a thupiakna tawh leitung mite gim kipia ding a, a muk panin a thugenna tawh migilote si ding uh hi. [5] Amah in thuman le thutak tawh ama mite uk ding hi.</row>
		<row book="23" chapter="32" verse="1" tag="">[1] En un, ni khat ni ciangin thuman takin kumpi khat in hong uk ding a, uliante in thutang tawh hong uk ding uh hi.</row>
		<row book="23" chapter="33" verse="22" tag="">[22] Bang hang hiam cih leh TOPA pen eite’ thukhen, TOPA pen eite hong ukpa, TOPA pen eite’ kumpi ahi hi. Amah in eite hong honkhia ding hi.</row>
		<row book="24" chapter="3" verse="15" tag="">[15] “‘Ka thu a hong mang makaite ka hong pia ding a, amaute in pilna le siamna tawh note hong uk ding uh hi.</row>
		<row book="26" chapter="21" verse="25-26" tag="">[25] “A gilo, a siangtho lo, Israel gam uk migilo pa aw, nang’ hun zong hong tungta a, gim na tuah ding ni hita hi. [26] Topa PASIAN in hih bangin ci hi: Na kumpi lukhu le na dialkhip lakhia in. Nidang bang nawn lo ding hi. Mineute hong lian ding a, miliante hong neuta ding hi.</row>
		<row book="27" chapter="2" verse="20-21" tag="">[20] “Pasian’ min kiphat tawntung ta hen; amah pilin a vanglian hi. [21] Amah in hun le khuahunte kheel a, kumpite koihin lah a lakhia hi. Amah in mite tungah pilna le theihna a pia hi.</row>
		<row book="27" chapter="2" verse="37-38" tag="">[37] Kumpipa aw, kumpi khempeuh lak pan nang a lianpen na hi hi. Vantung Pasian in kumpi-in nang hong koih a, vangliatna, thahatna, le zahtakna a hong pia hi. [38] Amah in mi’ tenna leitungteng, ganhingteng le vasate a uk dingin nang a hong koih hi. Tua kham lutang pen nangmah na hi hi.</row>
		<row book="27" chapter="2" verse="44" tag="">[44] Tua kumpite a maan laitakun vantung Pasian in a bei thei ngei lo ding kumpi gam a hong phut ding hi. Tua kumpi gam kuamah in zo zo lo ding a, tua gam in gamdang khempeuhte zogawpin a kip tawntung ding hi.</row>
		<row book="27" chapter="4" verse="17" tag="">[17] Hih pen a vil, a patau vantungmi’ thukhenna ahi hi. Tua ahih ciangin mun khempeuhah a om mi khempeuhte in, a Lian Pasian in mite’ kumpi gamah vai a hawm hi, cih a thei ding uh hi. Amah in a teel peuhpeuh a neupente nangawn kumpi a suaksak thei ding hi,’ a ci hi.</row>
		<row book="27" chapter="4" verse="32" tag="">[32] Mite lak pan hong kihawlkhia ding a, gamsate tawh na tengkhawm ding hi. Bawngtal bangin kum sagih sung lopa na ne ding hi. Tua ciangin, Pasian in mihingte’ kumpi gam uk a, a teel mi peuhpeuh kumpi a suaksak thei hi, na ci ding hi,” a ci hi.</row>
		<row book="27" chapter="5" verse="18-21" tag="">[18] A Lianpen Pasian in na pa Nebukhadnezzar kumpi lianin koih a, zahtakna le vangliatna a pia hi. [19] Amah lianlua mahmah ahih manin gam khempeuh, nam khempeuh, pau khempeuhte in kihta-in a ling uh hi. Mi khatpeuh a thahnop leh that a, a nuntaksaknop leh a nungtasak hi. A ut leh mi khatpeuh pahtawi-in, a ut leh a daisak thei hi. [20] Ahih hangin amah a lung khauhin kiphasak a, gilo lua ahih manin a kumpi tokhom panin kilakhia a, a minthanna a taan hi. [21] Mihingte lak panin amah kihawlkhia a, ganhing lungsim a nei hi. Gam sakolte tawh tengkhawmin, bawngtal bangin lopa ne a, daitui dal ding nei loin a pualamah a lum hi. A tawpkhakna-ah a Lianpen Pasian in mihingte’ kumpi gamte uk a, a teel peuhpeuh kumpi suak hi, ci-in a phawk thei hi.</row>
		<row book="27" chapter="6" verse="1-3" tag="">[1] Darias in gam sung khempeuh a uksawn dingin gam ukpi za le sawmnih dingin a ngaihsun hi. [2] Tua ahih ciangin amah in tua gam ukpite tungah a vaihawmpi ding le kumpi deih bang a sem dingin Daniel le adang mi nih a teel hi. [3] Gam ukpi dangte le vaihawmpi dangte sangin Daniel nasep siamzaw diak se hi. Tua bangin siamzaw diak se ahih manin kumpipa in gam buppi ukin koih ding a ngaihsun hi.</row>
		<row book="27" chapter="7" verse="18" tag="">[18] Ahih hangin a Lianpen Pasian’ mite in kumpi za ngah ding uh a, a tawntungin a nei paisuak ding uh hi,” hong ci hi.</row>
		<row book="27" chapter="7" verse="27" tag="">[27] “Hih leitung kumpi gam, vangliatna, le liatna khempeuh a Lianpen Pasian’ mite tungah a kipia ding hi. Amau’ kumpi za cikmah hunin bei ngei lo ding a, leitung ukna za a nei khempeuhte in a thu uh mangin amaute’ na a sem ding uh hi,” hong ci hi.</row>
		<row book="30" chapter="9" verse="8" tag="">[8] Keimah in hih a khial Israel kumpi gam ka encik a, hih leitung panin amaute ka susia ding hi. Ahi zongin a vekpi-un susiamang loin pawlkhat ka sitlai ding hi.</row>
		<row book="33" chapter="3" verse="1-4" tag="">[1] Israel a uk makaite aw, hih thu ngai un: Note in thutang thuman a deih dingin a kilawm hinapi-in, [2] thuhoih deih loin thusia na deih zawsop uh hi. Note in mite’ vun na hing hawkkhiat uh a, a guh uh na hing kheuh uh hi. [3] Ka mite’ sa na netum uh hi. A vun uh hawkin, a guh uh na satkham uh a, beel-a meh huan ding bangin na satnen gawp uh hi. [4] TOPA’ tungah huhna ngenin na kiko hun uh hong tung ding a, ahi zongin amah in note hong dawng lo ding hi. Note gamtatsia na hih manun, na ngetna uh hong ngai lo ding hi.</row>
		<row book="38" chapter="6" verse="13" tag="">[13] Amah pen TOPA’ biakinn a lam ding pa hi a, kumpite’ ngah theih minliatna ngahin, ama mite uk ding hi. Ama kumpi tokhom gei-ah siampi khat om ding a, kithutuakin, kilemin na semkhawm ding uh hi,” ci hi,’ va ci in.</row>
		<row book="38" chapter="9" verse="10" tag="">[10] Galkidona leengte Israel gam pan beisakin, sakol galkapte, Judah gam pan ka lakhia ding a, galdona a kizang thalte kisusia ding hi. Na kumpipa un minam dangte lakah kilemna thu gen ding a, amah in tuipi mong khat pan tuipi mong khat dong, Eufratis Gunpi panin leimong dongin a uk ding hi.</row>
		<row book="40" chapter="22" verse="17-21" tag="">[17] Tua ahih ciangin Rom kumpipa Sisar tungah siah i piak ding kilawm hiam, na ngaihsutna nong gen nadingin ka deih uh hi,” a ci uh hi. [18] Ahi zongin Jesuh in amau’ gitloh geelna thei ahih manin, “Mihoih a kineihkhem mite aw, bang hangin kei hong thangsiah se na hi uh hiam? [19] Siahin na piak ding uh sum hong lak dih un,” a cih ciangin sumtang peek khat hong paipih uh hi. [20] Tua ciangin Jesuh in amaute kiangah, “Hih sum tungah kua lim le kua min om ahi hiam?” ci-in a dot ciangin [21] amaute in, “Sisar’ lim le a min kigelh hi,” a ci uh hi. Tua ciangin Jesuh in amaute kiangah, “Sisar’ nate Sisar’ tungah na pia unla, Pasian’ nate Pasian’ tungah na pia un,” a ci hi.</row>
		<row book="40" chapter="27" verse="24" tag="">[24] A gengen hangin bangmah phattuamna om loin buaina piangzaw kha ding, ci-in Pilat in a theih ciangin, tui la-in mihonpi’ muhin a khut sil a, “Hih mipa a sihna thu-ah kei ka kihel kei hi. Note in thei ta un,” a ci hi.</row>
		<row book="41" chapter="3" verse="24" tag="">[24] Gam khat peuhpeuh phelnih kisuahin kido le-uh tua gam kip lo ding hi.</row>
		<row book="41" chapter="10" verse="42-44" tag="">[42] Ahi zongin Jesuh in amaute samin, “Leitung mi a ukte in mite tungah aana nei-in, mi a makaite in thuneihna tawh a ukna thu na thei uh hi. [43] Ahi zongin note lakah tua bangin hi lo ding hi. Note lakah a lian nuam khat peuhpeuh, adangte khempeuh’ nasem hi ding a, [44] a makai ahi nuam khat peuhpeuh, adangte khempeuh’ sila hi ding hi.</row>
		<row book="41" chapter="11" verse="10" tag="">[10] A hong tung ding i pu David’ ukna, Pasian in thupha pia ta hen! Pasian phat un!” ci-in a awng uh hi.</row>
		<row book="42" chapter="3" verse="14" tag="">[14] Galkap pawlkhatte in zong ama kiangah, “Kote, bangci gamtat ding ka hi uh hiam?” ci-in a dot uh ciangin, “Zawhthawh thu tawh ahi a, a man lopi-in mawhsakna tawh ahi zongin kuama sum sut kei unla, na khasum ngahzah uh tawh lungkim un,” ci-in a dawng hi.</row>
		<row book="42" chapter="12" verse="44-46" tag="">[44] Ke’n kong cihin-ah, a neihsa khempeuh a uk dingin a topa in tua nasempa koih takpi ding hi. [45] Ahi zongin tua nasempa in a lungsim sungah, ‘Ka topa hong ciahkik hak ding hi,’ ci-in ngaihsunin a naseppih numei le pasalte satgawp hen la, zukham ankhamin ommawk leh, [46] tua nasem pa’ topa pen ama upmawh loh ni, a theihkholh loh hunin hong tung ding hi. A topa in nakpitakin amah gim pia ding a, a thumang lo mite tawh a kibangin a thuaksak khawm ding hi.</row>
		<row book="42" chapter="19" verse="27" tag="">[27] Tu-in, kumpi dingin kei a hong deih lo ka galte pen hih lai-ah hong paipih unla, keima muhna-ah that un,’ ci hi,” a ci hi.</row>
		<row book="42" chapter="20" verse="25" tag="">[25] Tua ciangin Jesuh in, “Tua ahihleh, Kumpipa a’ teng Kumpipa tungah na pia unla, Pasian a’ teng Pasian’ tungah na pia un,” a ci hi.</row>
		<row book="43" chapter="18" verse="36" tag="">[36] Tua ciangin Jesuh in, “Keima ukna pen hih leitung gam hi lo hi. Keima ukna hih leitung gam hileh Jerusalem khua-a Jew mi uliante’ khut sungah hong kipiak loh nadingin ka nungzuite in a do ding uh hi. Tua ahih manin keima ukna pen hih leitung tawh kizom lo hi,” a ci hi.</row>
		<row book="44" chapter="4" verse="26-27" tag="">[26] Topa le ama Khrih a do dingin leitung kumpite kithawi uh a, gam ukte kikaikhawm uh hi,’ ci hi. [27] A cih mah bangin Herod le Pontias Pilat in hih khuapi sung teek mahah Gentail mite le Israel mite tawh kikupna nei uh a, nangmah in Khrih dingin na bawl, a siangtho na Nasempa Jesuh thah dingin a vaihawm uh hi.</row>
		<row book="44" chapter="5" verse="29" tag="">[29] Ahi zongin Peter le sawltak dangte in, “Mite’ thu sangin Pasian’ thu ka mangzaw ding uh hi.</row>
		<row book="44" chapter="7" verse="17-19" tag="">[17] “Pasian in Abraham tungah a thuciamna a tunsak ding a nai kuan ciangin Egypt gamah ei mite tampi tak na pha ta uh hi. [18] A tawpna-ah Josef a thei lo kumpi dang khat, Egypt gam sung a uk dingin hong kipan hi. [19] I mipihte na khemgawpin na khelbawl a, a ta ngeekte uh a sih nadingin inn panin mun dangah a koihkhia sak hi.</row>
		<row book="44" chapter="13" verse="22" tag="">[22] Pasian in kumpi dingin Saul a zat nawn loh ciangin amaute’ kumpi dingin David a semsak hi. Pasian in David’ thu genin, ‘Ka sawl khempeuh a sem ding, ka deih bang mi khat, Jessi’ tapa David ka mukhin hi,’ a cihsa thu ahi hi.</row>
		<row book="44" chapter="25" verse="11" tag="">[11] Thukham palsatin sihna thuak nading thu khat peuhpeuh a gamta hi leng, suahtak nading thu ka gen het kei ding hi. Hih amaute’ hong mawhzonnate a man lo ahihleh zong kuamah in amaute’ khut sungah hong ap zo lo ding uh hi. Gam uk kumpipa tungah a zu ka khan hi,” ci-in a dawng hi.</row>
		<row book="45" chapter="9" verse="17" tag="">[17] Bang hang hiam cih leh Lai Siangtho sungah Pasian in Faro kiangah, “Ka vangliatna lah nading le leitung khempeuhah ka min a kitheih nadingin kong zatnop manin kumpi a hong suaksak ka hi hi,” ci hi.</row>
		<row book="45" chapter="13" verse="1-7" tag="">[1] A kuamah peuh in hong ukte’ thu na mang ciat un. Bang hang hiam cih leh Pasian’ thukimpih lohin kuamah in ukna thu nei lo hi; ukna thu nei i cih mite pen Pasian’ koih mite ahi hi. [2] Tua ahih manin ukna thuneite a nialte pen Pasian’ koihsa mite a nial suak a, tua bang mite in thukhenna a thuak ding uh hi. [3] Bang hang hiam cih leh gam uk mite pen a gamtat hoih mite’ kihtak ding hi lo a, mi tatsiate’ kihtak ding hi bek hi. Ukna thu a neite kihta loin na omnop uhleh a hoihin gamta un. Tua hileh amaute in note hong pakta-in hong phat ding uh hi. [4] Ukna thuneite pen note’ hoih nadingin Pasian’ nasemte ahi uh hi. Ahi zongin a sia-in na gamtat uhleh gim hong pia taktak ding uh ahih manin na lau ding uh ahi hi. Bang hang hiam cih leh amaute pen Pasian’ nasemte hi a, a sia-in a gamta mite tungah Pasian’ hehna bangin gim a pia dingte ahi uh hi. [5] Tua ahih manin Pasian’ gimpiak ding kihtakna hang bek hi loin, ahi ding thu mah hi, ci-a theihna tawh ukna thu a neite’ thu na man’ ding uh ahi hi. [6] Ukna thu a neite in amau’ sep dingteng a kimtakin a sep uh ciangin Pasian a dingin na a semte hi uh ahih manin tua thu hang mahin zong mangmu a pia na hi uh hi. [7] Tua ahih manin phiangsiah piak dingte tungah pia-in, mangmu piak dingte tungah pia-in, zahtak dingte zahtak bawlin, pahtawi dingte pahtawi ta un.</row>
		<row book="46" chapter="6" verse="1-3" tag="">[1] Note khatlekhat thu na kineih uh ciangin Pasian’ mi siangthote khensakzaw loin lawki thukhente’ mai na kitun ngam uh hi. [2] Pasian’ mite in leitung mite’ thu a khensakzaw ding ahihlam thei lo na hi uh hiam? Note pen leitung mite’ thu a khensak ding na hih uh ciangin tua bang thu neute khen thei lo lawmlawm na hi uh hiam? [3] Eite pen vantung mite’ thu nangawn a khensak ding ihih lamtak thei lo na hi uh hiam? Tua ahih manin hih leitung a no’ thu neuneute leltak na khentheih zawk kan ding uh ahi hi.</row>
		<row book="52" chapter="5" verse="12-13" tag="">[12] Sanggamte aw, Topa in note lam a hong lak ding le a hong makai dingin a seh, note lakah na a hong sem mite, a kilawm a kituakin zahtakbawl un. [13] Amau’ nasepna hangin amaute nakpitakin itbawlin zahtak un. Note khatlekhat kilem takin na om un.</row>
		<row book="54" chapter="2" verse="1-2" tag="">[1] A masa penin kong gennop thu in: Mi khempeuh a dingin Pasian tungah ngetna, thungetna, thumna le lungdamkohna na neih ding uh ahi hi. [2] Eite nuamtakin omthei-in, biakna lungsim nei-in a kilawm takin i nuntak theih nadingin kumpite le uliante a dingin thu na ngetsak un.</row>
		<row book="56" chapter="3" verse="1" tag="">[1] Na mite in hong uk kumpite le aana neite’ thu mangin, thuhoih khempeuh a sem dingin a kigingsa-in a om ding uh phawksak inla,</row>
		<row book="58" chapter="13" verse="17-18" tag="">[17] Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uh hi. Amaute’ thu mang le-uhcin a nasepna uhah lungdam mahmah ding uh a, mang kei le-uhcin dah pipi-in na sem ding uh hi. Dah pipi-in a nasepna uh note a dingin zong phattuamna a om tuan hi lo hi. [18] Kote a dingin thu hong ngetsak niloh un. A tawntungin na a manin sepnopna lungsim nei ka hih manun ka lungsim uhah kisuanna om loin siang mahmah hi.</row>
		<row book="60" chapter="2" verse="13-15" tag="">[13] Topa’ hangin leitung ukna aana neite’ thu na mang un. Kumpipa’ thu ahi a, [14] a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh’ thu ahi zongin na mang un. [15] Bang hang hiam cih leh thu thei loin a mot paupau mihaite, na gamtat hoihna un a daihsak ding, Pasian’ deihna ahi hi.</row>
		<row book="60" chapter="2" verse="17" tag="">[17] Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un.</row>
		<row book="66" chapter="1" verse="5-6" tag="">[5] thuman takin teci a pang, sihna panin a kithokiksak Tapa upa, leitung kumpite tungah ukna aana a nei Jesuh Khrih kiang panin note tungah hehpihna le nopsakna thupha hong tung tahen. Tua Jesuh Khrih in eite hong it a, ama sihna tawh i mawhna panin eite hong suaktasak a, [6] ama Pa Pasian’ na a sem dingin siampi le kumpi za-ah a hong koih hi. Tua Jesuh in minthanna le vangliatna nei tawntung tahen. Amen.</row>
		<row book="66" chapter="5" verse="10" tag="">[10] Pasian’ na a sem dingin siampi za le kumpi za na pia a, amaute in leitung ukin a om ding uh hi,” a ci uh hi.</row>
		<row book="66" chapter="12" verse="5" tag="">[5] Tua ciangin tua numei in leitung minam khempeuh sik ciangkhut tawh a uk ding ta pasal khat hong nei hi. Ahi zongin tua naungek pen thakhatin kilakhia-in Pasian a tutna a tokhomah a kipaipih hi.</row>
		<row book="66" chapter="13" verse="1-2" tag="">[1] Tua laitakin tuipi sung panin ganhing khat a hong pusuak ka mu hi. Tua ganhing in ki sawm le lutang sagih nei a, a ki sawmte tungah lukhu khat ciat om a, a lutang sagihte tungah min hoih lo khat ciat a kigelh hi. [2] Tua ka muh ganhing pen kamkei tawh kibang a, a khete vom khe tawh kibang a, a kam pen humpinelkai kam tawh a kibang hi. Gulpi in tua ganhing tungah ama vangliatna, ama tokhom, le aana lianpi a pia hi.</row>
		<row book="66" chapter="17" verse="12-14" tag="">[12] Ki sawmte pen gam uk dingin a hong kipan nai lo kumpi sawm hi a, ahi zongin a ganhing tawh kumpi aana a neikhawm dingin nai khat sung bek a hun kipia ding hi. [13] Hih mi sawmte in ngimna khat nei uh a, vangliatna le aana a neihteng uh a ganhing tungah a pia uh hi. [14] Amaute in Tuuno a sim ding uh hi. Ahi zongin Tuuno pen kumpite’ Kumpi, topate’ Topa ahih manin, amah le ama sap, a teel, citakin amah a zuite in tua kumpi sawmte a zogawp ding uh hi,” hong ci hi.</row>
		<row book="66" chapter="19" verse="15" tag="">[15] Minam dangte a zawhgawp nading namsau hiam khat a kam sung panin a pusuak hi. Amah in sik ciangkhut tawh minam dangte ukin, a Vanglian Pasian’ heh mahmahna tawh leenggah cilna-ah leengtui a sukkhia ding hi.</row>
	</category>
	<category id="70">
		<row book="1" chapter="1" verse="27" tag="">[27] Tua ahih ciangin Pasian in ama lim bangin mihing piangsakin, Pasian’ lim bangin amah a piangsak hi. Amah in pasal le numei a piangsak hi.</row>
		<row book="1" chapter="6" verse="5-9" tag="">[5] Leitungah mihing a gitlohna a liatna le mihing lungsim ngaihsutna peuhmah a sia ahih ngitngetna thu TOPA in mu hi. [6] Leitungah mihing a bawl pen TOPA khial kisa a, tua thu in ama lungsim dahsak hi. [7] Tua ahih ciangin TOPA in, “Ka piansaksa mihing, ganhing, a bokvak ganhingte le huih lak vasate, leitung panin ka phiatkhia ding hi. Bang hang hiam cih le amaute ka bawl ka khial hi,” a ci hi. [8] Ahih hangin Noah in TOPA’ maipha mu hi. [9] Noah’ tangthu hih bang ahi hi. Noah a thuman mi khat hi a, ama khangah paubaang lo hi. Noah pen Pasian tawh kikhawl hi.</row>
		<row book="9" chapter="16" verse="7" tag="">[7] Ahih hangin TOPA in Samuel kiangah, “A tungtham hitaleh a tun sanna hitaleh en kei in. Bang hang hiam cih leh amah ka nolh hi. TOPA in mihingte’ muh bangin mu lo hi. Mihingte in a pualam a kilangte en a, ahih hangin TOPA in a lungsim en hi,” a ci hi.</row>
		<row book="11" chapter="3" verse="25-27" tag="">[25] Tua ciangin kumpipa in, “A nungta naupang khen nih suah unla, khat tungah alang pia-in, adang khat tungah alang pia un,” a ci hi. [26] Tua ciangin a tapa a nungta numei in a lungsimah a tapa khasiat ahih manin kumpipa kiangah, “Aw ka topa aw, a nungta naupang amah piazaw in; bangbang hitaleh amah that kei in,” a ci hi. Ahih hangin a khat in, “Hih pen kei ka hi a, amah in ahi zongin tang thei lo ding hi; hong hawmsak un,” a ci hi. [27] Tua ciangin kumpipa in dawngin, “A masa numei tungah naupang hing pia un; bangbang hitaleh that kei un; amah pen a nu ahi hi,” a ci hi.</row>
		<row book="18" chapter="36" verse="13" tag="">[13] “Migilote a hehin nitum uh a, gimna a thuak ciang nangawnun ama huh ding ngen lo uh hi.</row>
		<row book="19" chapter="51" verse="5" tag="">[5] A khialsa mahin kei ka suak a, ka nu in a gil sungah hong paii tung a kipan a mawh sa ka hi hi.</row>
		<row book="19" chapter="51" verse="10-12" tag="">[10] Pasian aw, keima sungah lungsim siangtho hong piangsak inla, a thak a man ngaihsutna ka sungah hong guan in. [11] Nangma omna panin kei hong paaikhia kei inla, keima kiang panin na kha siangtho lakhia kei in. [12] Nong hotkhiatna hangin hong lungdamsakkik inla, utna lungsim tawh keimah hong huh ta in.</row>
		<row book="19" chapter="90" verse="10" tag="">[10] Kote’ nuntak sung kum sawmsagih bang hi a, cidam le-ung kum sawmgiat bang hithei hi. Ahih hangin tua hunsung nangawn gimna le haksatna hi a, tua hunte bei pakin kote ka maimang uh hi.</row>
		<row book="19" chapter="108" verse="12" tag="">[12] Ka galdona uhah kote hong huh in. Bang hang hiam cih leh mihing’ huhna a mawkna hi.</row>
		<row book="19" chapter="139" verse="13-16" tag="">[13] Bang hang hiam cih leh ka pumpi na khempeuh na hong piangsak a, ka nu’ gil sungah keimah nong khuituah hi. [14] Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi. [15] A thukna sung mun simthamah kei hong kikhuituahin hong kibawl laitakin, ka guh ka taang, na mai-ah kiliah lo hi. [16] A kipiangsak nai lo keima pumpi nate na mit in a mu hi. Ka pumpi nate khat beek a om ma, ka ni zah ding a kiciangtan laitakin, tuate khempeuh na laibu sungah kigelh khin hi.</row>
		<row book="19" chapter="139" verse="24" tag="">[24] Kei sungah siattheihna a omkha hiam hong en inla, tawntung lampi-ah kei hong kha in.</row>
		<row book="19" chapter="146" verse="3-4" tag="">[3] Huhna a hong pia thei lo uliante ahi a, mi mawkmawkte ahi zongin muang kei un. [4] A husanna a bei ciangin lei-ah ciahkik uh a, tua ni mahmahin a ngaihsutnate uh beita hi.</row>
		<row book="20" chapter="10" verse="18" tag="">[18] Mi a mudahte bek in zuauthu gen a, mi a gensiate mihai ahi hi.</row>
		<row book="20" chapter="12" verse="15-16" tag="">[15] Mihaite pen amau mah thuman kisa tawntung a, mipilte in mi’ thugenna ngai nuam uh hi. [16] Mihaite in a hehna uh langsakpah uh a, mipilte in a hehna uh ipzo hi.</row>
		<row book="20" chapter="15" verse="1" tag="">[1] Kam nemin dawnna in hehna damsak a, kam khauh in hehna piangsak hi.</row>
		<row book="20" chapter="19" verse="3" tag="">[3] Mi pawlkhat in amau’ haitatna hangin gimna a ngah hinapi-in TOPA ngawhin mawk heh uh hi.</row>
		<row book="20" chapter="19" verse="7" tag="">[7] Mi khempeuh in a sanggam zawng pa uh mudah ciat ahih manin a lawmte in a taisatna a thu lamdang hi lo hi.</row>
		<row book="20" chapter="20" verse="5-7" tag="">[5] Mihingte’ ngaihsutna pen a thuk sunga om tui tawh kibang a, thuthuk mu theite bek in suahkhia thei hi. [6] Mi khempeuh pen mi citakin kigen kim uh hi; ahi zongin a citak takpi ding mi kimuzo ding ahi hiam? [7] Mi khat thumanin a hoihin a nuntak leh ama suanlekhakte mi hampha ahi uh hi.</row>
		<row book="20" chapter="20" verse="9" tag="">[9] “Ka lungsim siangtho hi; mawhna ka nei het kei hi,” a ci thei ding mi kua om ahi hiam?</row>
		<row book="20" chapter="20" verse="11" tag="">[11] Naupangte nangawn mi citak mihoih ahihna a gamtatna panun kimukhia thei hi.</row>
		<row book="20" chapter="20" verse="19" tag="">[19] Mi a gensia kawikawite in thu im thei lo hi. Tua banga mi haipaute tawh kikhawl kei in.</row>
		<row book="20" chapter="23" verse="6-7" tag="">[6] A cil tentan mite’ an neksak kei unla, a anlimte uh duhgawhkha kei un. [7] “Ne ne un,” hong cih hangin a cih takpi hi lo hi. Bang hang hiam cih leh na dangtawng a hong sun samzang nekkhak tawh kibang ding hi.</row>
		<row book="20" chapter="24" verse="8-9" tag="">[8] Thusia lamsang a deih mite thusia bawl mi kici hi. [9] Mihaite’ vaihawmna in khialhna bek piangsak lel a, mi a simmawh theite midangte in mudah uh hi.</row>
		<row book="20" chapter="27" verse="14" tag="">[14] Mi khat in a kituak lopi-in midang khat limbawl lualiang leh amah in a sia lamin na ngaihsun zaw hi.</row>
		<row book="20" chapter="27" verse="17" tag="">[17] Sik in sik mah hiamsak thei a, mi in midang pilsak thei hi.</row>
		<row book="20" chapter="27" verse="19" tag="">[19] Tui sung en leeng eima maitang i muh bangin i lungsim en leeng eima pianzia kilang hi.</row>
		<row book="20" chapter="30" verse="8-11" tag="">[8] Zuauna le khemna ka zat loh nadingin hong huh inla, a haulua lo, a zawnglua loin hong bawl inla, ka khamkhop zah lian bek an hong pia in. [9] Haulua leng nang hong nialin, “ TOPA i cih kua ahi hiam?” kong ci kha ding a, zawnglua leuleu leng mi’ na guksakin ka Pasian’ min kong daisak khazel ding hi. [10] Sila khat a topa kiangah gensia kei in; amah in nang hong gensia-in gimna na thuakkha ding hi. [11] A pate samsia-in a min a daisak, a nute a phat lo mi pawlkhat om hi.</row>
		<row book="20" chapter="30" verse="20" tag="">[20] A citak lo zi hih bangin gamta hi: Midang tawh khialin tua ciangin kisilsiang a, “Khialhna bangmah gamta kei ing,” ci khem hi.</row>
		<row book="21" chapter="2" verse="22-26" tag="">[22] Mi khat in hih leitungah lunghimawhin thatang sanin na a sepna-ah bang phattuamna ngah ahi hiam? [23] Sepna bawlna khempeuhah lungkhamna le sinkhamna bekbek hi a, zan nangawnin a ihmut mawhpih hi. Hih pen a mawknapi taktak ahi hi. [24] Mihing khat in a nasepna thamanin an ne tui dawnin nuamsa-in a om sangin a hoihzaw bangmah dang om lo hi. Ahi zongin tua nangawn zong, Pasian’ hang ahihna ka phawk hi. [25] Pasian kihel loin kua in an ne-in nuamsa thei ding ahi hiam? [26] Pasian in amah a lungdamsakte tungah pilna, theihna, le lungdamna pia a, ahi zongin a hehpihhuai mimawhte ahihleh a sep bek sisakin, amau’ thalawhsa khempeuh amah a lungdamsakte tungah a piaksak hi. Hih pen a mawknapi taktak, huihpi nungdelh bang bek ahi hi.</row>
		<row book="21" chapter="3" verse="11" tag="">[11] Amah in na khempeuh amau’ hun ciat tawh a kituak dingin a bawl hi. Amah in mailam thu theihnopna lungsim eite tungah hong guan a, ahi zongin ama sepnate a cing a theihzawhna ding hong guan lo hi.</row>
		<row book="21" chapter="4" verse="1-7" tag="">[1] Tua ciangin leitungah thuman loin a kigamtatnate khempeuh ka ngaihsun kik leuleu hi. Nenniamna a thuak mite kap uh a, ahi zongin kuamah in amaute hehnem lo uh hi. A nengniam mite thahat lua uh ahih manin kuamah in thuk ngam lo hi. [2] A hinglai mite sangin a si khinsa mite hamphazaw ka sa hi. [3] Mihing a hong piang nai lo, hih leitung gitlohna teng a mu nai lote hamphazaw lai sawnsawn uh hi. [4] Mi khatlekhat, hauhnop mana kidemna hangin nakpi taka na kisem ahihna ka mu hi. Hih zong a mawknapi hi a, huihpi nungdelh mah tawh kibang bek hi. [5] Mihaite in na sem loin a khut zepin om uh a, a tawpna-ah gilkialin sihlawh uh hi. [6] Nakpi takin na sem a, a mawknapi ahi ding, khut nih dim sangin lungsim nuamin khut khat dim neihna hoihzaw hi. [7] Nuntakna sungah a mawknapi ahi thudang khat ka mu leuleu hi.</row>
		<row book="21" chapter="5" verse="10" tag="">[10] Sum deihna lungsim na neih leh lungkim hun cih na nei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi ahi hi.</row>
		<row book="21" chapter="7" verse="1-29" tag="">[1] A manpha paknamtui sangin minpha hoihzaw a, i suah ni sangin i sih ni hoihzaw hi. [2] Pawisimna sangin sigalna hoihzaw hi. Sih ding bek a ngak ahihna mihing khempeuh in a phawk ding uh kilawm hi. [3] Nuihna sangin dahna hoihzaw hi; na mai hong gumsak zahin na thu theihna hong khangsak hi. [4] Mipilte dahna lakah omtual a, mihaite nopna lakah omtual hi. [5] Mihaite in pahtawina la hong sak sangin mipilte’ hong taina hoihzaw hi. [6] Mihaite’ nuihna pen meikuang sunga selkeu kikhul a puak zaizai tawh kibang a, khiatna nei lo, a mawknapi ahi hi. [7] Mipil khat in midangte a khem ciangin mihai bangin a gamta ahi hi. Sumgolh lakna in a lapa’ gamtat hoihna siasak hi. [8] Thu khatpeuh a kipatna sangin a tawpna hoihzaw a, kiphatsakna sangin lungduaina hoihzaw hi. [9] Heh pahpah kei in; hehna a haihuai ahi hi. [10] “Bang hangin nidang lai-in hih sangin hoihzaw tham ahi hiam?” ci-in dong kei in. Tua bangte pil thudotna hi lo hi. [11] Pilna pen hauhna zahin hoih a, mihingte a dingin phattuamna ahi hi. [12] Sum in hong lungmuansak bangin pilna in zong hong lungmuangsak hi. Pilna a manphatna, a pilte a nuntaksak theihna ahi hi. [13] Pasian’ sepsate ngaihsun dih in. Pasian in a kawi-a a bawlsate kua in mamsakkik thei ahi hiam? [14] Nopna na ngah laitakin lungdam in; haksatna na tuah ciangin hih thu ngaihsun in: Lungdamna le lungkhamna hong piapa pen Pasian hi a, mai lamah bang piang ding cih kuamah in thei lo hi. [15] Ka nuntakna a mawknapi hi a, ahi zongin ka nuntak sungin thu khempeuh ka thei hi. Mi khat hoih napi-in si a, mi khat siahuai napi-in a khansau hi. [16] Tua ahih ciangin hoihlua kei inla, lah sia lua kei in. Bang hangin nang kisiasak tawm ding na hi hiam? [17] Gilo lua, hau lua kei in. Bang hangin khansih laizang ding na hi hiam? [18] A nih tuakin lenkip in. Pasian na zahtak nakleh khat peuhpeuh na zuihna-ah na maa vang ding hi. [19] Khuapi a uk mihing sawm sangin pilna in mi khat hatsak zaw hi. [20] A manin a gamta, a khial ngei het lo, leitungah mi khat zong om het lo hi. [21] Mi’ gen khempeuh thudon kei in. Na nasempa’ hong samsiatna na zakha ding hi. [22] Nang zong midang na samsiat zelzelna teltakin na kithei hi. [23] Hihte khempeuh ka pilna tawh ka ze-et a, pil ding ka hahkat hangin kei’ batzawh ding hi lo hi. [24] Mihing nuntakna kua in theikhia zo ding ahi hiam? Eite a dingin thuk lua a, telhak lua hi. [25] Keimah in pilna siamna ka theih nading, pilna mu-in thupiangte a hang ka theih nadingin nakpitakin hanciamin ka lungsim ka pia a, haina a hoih lohna le a haihuaina ka theikhia hi. [26] Sihna sangin numei a siahuai zawkna ka theikhia hi. Ama hong piak itna in thang bangin hong tepcip a, ama hong kawina khut in sikkhau bangin hong hencip hi. Pasian’ deihna bangin a gamtate in tua bang numei pelhthei a, ahi zongin a mawh nuamte a thangah a awk uh hi. [27] Thugen siampa in hih bangin ci hi: Thu ka kan ciangin, a banbanin thu ka phawkkhia hi. [28] A thudang ka zonzon hangin bangmah ka muzo nawnkei hi. Pasal tulkhat sung pan khat bang bek a pil a omkhak theihna, ahi zongin numei lakah a pil cih bang a om lohna keimah in ka phawkkhia hi. [29] Keima theihkhiat thu in: Pasian in eite a thuman dingin hong bawl hinapi-in, eite in paulap tuamtuam zongin, i kikai-awksak hi.</row>
		<row book="21" chapter="9" verse="5" tag="">[5] A hing laite in a si ding ahihlam uh thei a, a sisate in bangmah thei nawn lo uh hi. A sisate in thaman bangmah nei nawn lo uh a, amaute kiphawkkha nawn lo hi.</row>
		<row book="21" chapter="9" verse="11" tag="">[11] Hih leitungah ka phawk dang thu khat in: A taihat mite in tai kidemna-ah zo tawntung lo a, galhang thahatte in gal zo tawntung lo hi. A pilte in an a kham ngah tawntung lo a, a pilte hau tawntung lo hi. Hih theih siamna a neite milian suak tawntung lo hi. Mi khempeuh tungah kamsiatna vive tung hi.</row>
		<row book="21" chapter="10" verse="13" tag="">[13] Thugen a kipat ciangun bangtumlo teng tawh kipan pah malam uh a, gitloh vai teng tawh a thugen a khum lel uh hi.</row>
		<row book="23" chapter="55" verse="8" tag="">[8] Bang hang hiam cih leh keima ngaihsutnate nomau’ ngaihsutna bang hi lo a, keima paiziate nomau’ paizia bang hi lo hi, TOPA in ci hi.</row>
		<row book="23" chapter="59" verse="15" tag="">[15] Thuman om lo lua ahih manin siatna a pelh mipa pen mihai-in kingaihsun zawsop hi. TOPA in hih thu mu a, thutang om lo ahih manin amah lungkim lo hi.</row>
		<row book="23" chapter="64" verse="6" tag="">[6] Kote khempeuh mawhnei mi ka hi khin uh a, ka gamtat hoih khempeuh uh zong puannin tawh kibanglai veve hi. Kote khempeuh singteh bangin ka vul uh a, ka mawhna hangun huih letkhiat nahthel keu ka bang uh hi.</row>
		<row book="24" chapter="10" verse="23" tag="">[23] TOPA aw, mihing’ omdan ama uk theih ahih lohna ka theita a, ama kalsuanna ding ama geeltheih hi lo hi.</row>
		<row book="24" chapter="17" verse="9-10" tag="">[9] “Na khempeuh lakah lungsim a khem hatpen hi a, a kisia pha mahmah ahi hi. Kua in lungsim theizo ding ahi hiam? [10] Keimah TOPA in mi khempeuh’ nuntakzia le a gamtatna tawh kizui-in a piakhia dingin ngaihsutna ka entel a, lungsim ka sittel hi,” a ci hi.</row>
		<row book="28" chapter="4" verse="2" tag="">[2] Mite in thuciamna bawl napi-in a thuciamte uh palsat uh hi. Zuau genin, mi thatin, guta-in, nulepa mawhna bawl uh hi. A sia khat khit a sia khat a banbanin gamta-in a mawhna uh behlaplap uh hi.</row>
		<row book="28" chapter="5" verse="2" tag="">[2] Note in mite’ kiat nadingin Shittim-ah gum a thukpi-in na to uh hi; hih thu hangin note kong thuhilh ding hi.</row>
		<row book="28" chapter="10" verse="4" tag="">[4] Amaute a kampi bek uh hi a, a kampi bekun thu genin thuciamna a bawl uh hi. Lolai-a tu-ma-kuakte sungah gunei kiak a po mah bangin thusia neihna hong khang hi.</row>
		<row book="33" chapter="7" verse="5-6" tag="">[5] Na vengte’ thu upin nei kei inla, na lawmte zong muanin nei kei in. Na ang a lum na zi kiang nangawnah thu na gen ding kidawm in. [6] Tuhun ciangin tapate in a pate haibawl a, tanute in a nute langpan’ uh a, mote in a teeknu uh langneih uh hi. Mi khat a dingin ama innkuanpihte mah a gal a suak mawk hi.</row>
		<row book="40" chapter="6" verse="21-23" tag="">[21] Bang hang hiam cih leh na sum omna uhah na lungsim uh om tawntung ding hi. [22] “Mittang pen pumpi a dingin meivak tawh kibang hi. Na mit uh ciim leh na pumpi un hoihtakin khua mu thei hi. [23] Ahi zongin na mit uh maang leh na pumpi uh a dingin khua a mial hi. Tua ahih manin note’ sunga a om khuavak pen a mial hileh tua mialna pen nasia mahmah ding hi.</row>
		<row book="40" chapter="11" verse="16-17" tag="">[16] “Ahi zongin tuhun mite bang tawh genteh ding ka hi hiam cih leh: Mihon omna lamkabomah a tu naupang a kimawlte tawh kibang uh hi. Naupang honkhat in a lawmte kiangah, [17] ‘Lam nading khuang kong tumsak uh hangin na lam nuam kei uh a, kah la ka sak uh hangin lah na kap nuam tuan kei uh hi,’ a kicite tawh a kibang uh hi.</row>
		<row book="40" chapter="15" verse="8" tag="">[8] ‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi.</row>
		<row book="40" chapter="15" verse="18-20" tag="">[18] Ahi zongin kam sung panin a pusuakte pen lungsim panin hong kipankhia hi a, hihte in mi ninsakthei hi. [19] Bang hang hiam cih leh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, le ngaihsut hoih lo a tuamtuam hong piangkhia hi. [20] Hih bang nate in mi ninsak a, khut sil loin annekna in mi ninsak lo hi,” ci-in a dawng hi.</row>
		<row book="40" chapter="19" verse="26" tag="">[26] Ahi zongin Jesuh in amaute enin, “Mihingte’ hihzawh ding hi lo mah hi; ahi zongin Pasian in na khempeuh hihthei hi,” a ci hi.</row>
		<row book="40" chapter="26" verse="41" tag="">[41] Ze-etna-ah na puk khak loh nadingun thu ngen un. Lungsim in ze-etna nang nuam napi-in pumpi in nangzo lo hi,” a ci hi.</row>
		<row book="40" chapter="27" verse="3-4" tag="">[3] A lehhek pa Judas in Jesuh a si dingin thu a kikhenna a muh ciangin kisikkik ahih manin siampi liante le upate kiangah a ngun peek sawmthumte va paipih kik a, [4] “Mawhna a nei lo mipa a si dingin lehhek kha ka hih manin ka mawh hi,” a va ci hi. Ahi zongin amaute in, “Kote tawh bang kisai nawn ding ahi hiam? Nangma tavuan ahi hi,” a na cihsan uh hi.</row>
		<row book="41" chapter="7" verse="20-23" tag="">[20] Mihingte sung panin a pusuak khiate in mihing ninsak hi. [21] Bang hang hiam cih leh mihingte’ lungsim sung panin nungak-tangval mawhnopna, guktakna, mi thahna, zilepasal neisate tawh mawhnopna, [22] huaihamna, gitlohna, khemna, gamtat hoih lohna, enna, mi gensiatna, kisialhna, le haitatna a piangsakthei ngaihsutna hoih lote khempeuh, [23] mihingte sung panin pusuakin mite ninsak ahihlam thei lo na hi uh hiam?” a ci hi.</row>
		<row book="42" chapter="4" verse="24" tag="">[24] Tua ciangin Jesuh in a thugen zomlai a, “Ke’n kong cihin-ah, kamsang a kuamah peuh ama khua-ah kipakta ngei lo hi.</row>
		<row book="42" chapter="6" verse="45" tag="">[45] Mihoih pa in a lungsim sunga thuhoih omteng hong suahkhia a, migilo pa in a lungsim sunga a gitlohna teng hong suahkhia hi. Bang hang hiam cih leh mite pen amau’ lungsim sunga a om bangbang a hong paukhia uh ahi hi.</row>
		<row book="42" chapter="11" verse="14-15" tag="">[14] Jesuh in a pau thei lo mi khat sung panin dawi hawlkhia a, dawi a paikhiat khit ciangin a mipa pauthei a, mite in lamdang a sa mahmah uh hi. [15] Ahi zongin mi pawlkhat in, “Dawimangpa Beelzebul in dawi hawlkhiat theih nading vangliatna ama tungah a pia ahi hi,” a ci uh hi.</row>
		<row book="42" chapter="17" verse="7-10" tag="">[7] “Note khatpeuh in na lo uh hong khawhsak ahi a, na tuu uh a hong cinsak ahi zongin nasem khat nei le-uhcin, inn-ah a hong tun ciangin, ‘Hong pai inla na an ne pah in,’ na ci uh hiam? [8] Na ci kei uh hi. Ama kiangah, ‘Ka nitak-an ding hong bawl inla, na puan silhin ka annek sungteng hong vil in. Ka man khit ciangin na ne thei ding hi,’ na cizaw uh hi. [9] Tua bangin a sawlteng a sepna hangin a nasempa tungah, ‘Ka nuam mahmah hi,’ ci tuan lo hi. [10] Tua mah bangin note in zong hong kisawlteng na sepkhit uh ciangin, ‘Nasem mawkmawkte mah ihi a, i tavuanteng bek mah a sem khin ihi hi,’ na ci uh hi,” ci-in a dawng hi.</row>
		<row book="43" chapter="1" verse="11" tag="">[11] A khua le a tui-ah va pai a, ahi zongin a khuapih a tuipihte in ama thugen na ngai lo uh hi.</row>
		<row book="43" chapter="3" verse="19-21" tag="">[19] Tua bangin mawhsak thukhenna a thuakna uh a hang in: Leitungah khuavak hong tungkhin napi-in a gamtatna uh hoih lo ahih manin leitung mite in khuavak sangin khuamial deihzaw uh hi. [20] A gamtat hoih lo mite in a siatna uh a kilatkhak ding ut lo uh ahih manin khuavak deih lo uh a, khuavakah pai nuam lo uh hi. [21] Ahi zongin thumanin a gamta mite ahihleh a gamtatnate uh Pasian’ deihna tawh kituak hi, ci-in a kilatsak theih nadingun khuavak sungah a pai uh hi.</row>
		<row book="43" chapter="4" verse="48" tag="">[48] Jesuh in ama kiangah, “Note in lim le nalamdang lian ka bawl na muh kei uhleh Topa ka hihna thu na hong um kei ding uh hi,” a cih ciangin</row>
		<row book="43" chapter="6" verse="63" tag="">[63] Nuntakna a piathei pen Pasian’ Kha hi a, mihingte’ hihtheih bangmah om lo hi. Keima hong gen thute pen nuntakna a hong piathei tua Kha thu ahi hi.</row>
		<row book="43" chapter="8" verse="15" tag="">[15] Thu a thei lopi-in kei na hong mawhsak uh hi; ahi zongin ke’n kuamah ka mawhsak kei hi.</row>
		<row book="43" chapter="8" verse="44" tag="">[44] Note pen na pa uh Dawimangpa’ tate na hi uh a, na pa uh deihna bangin a gamta nuam na hi uh hi. A kipat a kipanin na pa uh mi that hi a, thuman gen ngei lo ahih manin thuman tawh kipawl thei lo hi. Amah pen zuauna khempeuh a pianna a zuaugen pa ahih manin zuau a gen ciangin ama ngeina hi lel hi.</row>
		<row book="43" chapter="16" verse="12" tag="">[12] “Ka hong gen ding tampi tak omlai hi; ahi zongin hong gen lai leng note a dingin tamlua ding hi.</row>
		<row book="43" chapter="16" verse="21" tag="">[21] Numei in a ta a suahhun a tun ciangin na sa ahih manin a dah hi. Ahi zongin a ta a suahkhit ciangin leitungah naungek khat a piangsak khin ahihna hangin lungdamin a natna teng a mangngilh ta hi.</row>
		<row book="44" chapter="14" verse="1-2" tag="">[1] Ikonium khua a tun uh ciangin Paul le Barnabas zong Jew mite kikhopna inn-ah pai uh a, amaute’ thuhilhna hangin Jew mi le Gentail mi tampi tak in Pasian thu um uh hi. [2] Ahi zongin thu um lo Jew mite in Gentail mite holhthawh uh a, thu um mite a mudahsak uh hi.</row>
		<row book="45" chapter="1" verse="18" tag="">[18] Mihingte in a mawhna le a gitlohna hangun Pasian’ thuman seelcip uh ahih manin van panin a hehna hong kilang sakin a gimpiakna dingzia hong kilangsak hi.</row>
		<row book="45" chapter="1" verse="24-25" tag="">[24] Mihingte tua zahta-in hailua uh ahih manin amau ututin a gamtat theih nadingun Pasian in khahkhong vet a, a zumhuai mahmahpi-in a gamta uh hi. [25] Amaute in a man ahi Pasian’ thu um nuam lo uh a, a tawntungin phat dingin a kilawm a Piangsak pa bia loin, Pasian’ bawlsa nate bia-in a zui uh hi. Tu-a bangin hi takpi uh hi.</row>
		<row book="45" chapter="1" verse="28" tag="">[28] Mite in a man ahi Pasian’ thu ngaihsutin nei nuam lo uh ahih manin amaute’ ngaihsut hoih lo bangin a gamtat theih nadingun Pasian in a khahkhia hi. Tua ahih manin a gamtat dingun a kilawm lopipi-in a gamta uh hi.</row>
		<row book="45" chapter="2" verse="14-15" tag="">[14] Gentail mite in thukham a neih loh uh hangin amau’ ngaihsut tawmna tawh thukham’ deihna bang a gamtat uh ciangin tua thukham’ deihna a zui uh hi a, thukham a neih loh uh hangin a gamtat dingun a kilawm amau mahmah in a thei tawm uh ahi hi. [15] Amau’ lungsim sungah thukham’ deihnate omkhin ahihna thu a gamtatna un hong kilangsak hi. Amau mahmah zong khat veivei hoih kisa, khat veivei sia kisa uh ahih manin, amau’ lungsim sungah thukham’ deihnate theihna omkhin ahihna thu, hih amau’ kiphawk tawmna lungsim in nakpitakin hong kitelsak hi.</row>
		<row book="45" chapter="3" verse="10-11" tag="">[10] Lai Siangtho sungah zong, “Pasian’ muhna-ah mi man kuamah om lo a, [11] a man a thei kuamah om lo a, Pasian tawh kipawl ding a hanciam kuamah om lo hi.</row>
		<row book="45" chapter="3" verse="23" tag="">[23] Mi khempeuh mawh ciat uh a, a hong honkhia Pasian tawh kigamla uh hi.</row>
		<row book="45" chapter="5" verse="12-19" tag="">[12] Mi khat hangin leitungah mawhna hong om a, tua mawhna hangin sihna hong piang hi. Mi khempeuh mawh uh ahih manin tu-a bangzia-in mi khempeuh tungah sihna hong tung hi. [13] Thukham a om mapekin leitungah mawhna na omkhin a, thukham a om lohna munah Pasian in mawhna a ciaptehna laibu nei lo hi. [14] Ahi zongin Adam hun a kipan Moses hun dongin sihna in mite uk a, Adam in Pasian’ thupiak a man loh manin a khialh bangin a khial nai lo mite nangawn sihna khutnuai mah hi veve uh hi. Adam pen a hong pai lai ding mipa’ lim ahi hi. [15] Ahi zongin Pasian’ hong piak letsong pen Adam’ mawhna tawh kibang lo ahih manin tua tegel tehkak theih ding hi lo hi. Tua mi khat a khialhna hangin mi tampi a sihna pen a man mah ahi hi. Ahi zongin Pasian’ hong itna le hong hehpihna nakpitakin lianzaw lai a, mi khat ahi tua Jesuh Khrih’ hehpihna hangin mi tampi tak tungah hong kipia letsong lian mahmah hi. [16] Pasian’ letsong le mi khat’ mawhna a hatna zia kilamdang hi. Khialhna khat a om khit ciangin, “Mawh hi,” ci-in thukhenna kipia a, ahi zongin khialhna tampi tak a om khit ciangin a kilawm lopi mahin, “Dik hi,” cihna piakkhong thupha a om hi. [17] Mi khat bek’ mawhna hangin sihna in hong uk ahihleh mi khat mah ahi Jesuh Khrih hangin nakpitakin a lian Pasian’ hehpihna le mihoih-a sanna a ngah mite nungta-in thahatzaw kan ding uh hi. [18] Tua hi a, khialhna khat in mi khempeuh tungah thukhenna tungsak ahih mah bangin gamtatna hoih khat mah in mi khempeuh khahin nungtasak hi. [19] Mi khat in thu a man loh manin mi tampi mimawh a suahsak mah bangin mi khat in thu a manna hangin mi tampi in Pasian tawh kipawl theihna a ngah ding uh ahi hi.</row>
		<row book="45" chapter="7" verse="17-23" tag="">[17] Tua ahih manin tua bangin a gamta taktak pen kei hi loin ka sunga om mawhna hizaw hi. [18] Ka leitung pumpi sungah a hoih na khat beek om lo hi, ci-in ka thei hi. Ka sungah a hoih gamtatnopna lungsim a om hangin ka hihzo kei hi. [19] A hoih ka gamtatnop teng gamta loin, ka hihnop loh siatnate ka gamta zawsop hi. [20] Ka gamtat nop lohteng ka gamtat veve ciangin tua a gamta pen kei hi nawn loin ka sunga om mawhna a gamta ahihna a hong kilang hi. [21] Tua ahih ciangin a hoih gamta nuam hinapi-in a sia bekbek a gamtakha ka hihna ka thei hi. [22] Ka lungsim tawng taktakah Pasian’ thukham hoih ka sa hi. [23] Ahi zongin kei’ deih loh thudang khat in ka lungsimah na hong sem hi. Tua ka sunga na hong sem pen in mawhna thu-ah kei hong mancip hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="16" verse="18" tag="">[18] Tua bang mite in i Topa Khrih’ na a sem hi loin, gilpi vai bek a sem uh ahi hi. Amaute in mite phatin kamkhum nono zang uh ahih manin mihoih pawlkhat a khemzo uh hi.</row>
		<row book="46" chapter="2" verse="14" tag="">[14] Ahi zongin Kha Siangtho a nei lo mite in Pasian’ Kha Siangtho in a hong piak nate sang thei lo uh hi. Kha Siangtho a nei mite bek in theithei uh ahih manin amaute in tel thei lo uh a, amau a dingin a haihuai thu khat ahi lel hi.</row>
		<row book="46" chapter="3" verse="16-17" tag="">[16] Note pen Pasian’ biakinn na hihna uh le note sungah Pasian’ Kha Siangtho a teng ahih lamtak na theihsa uh ahi hi. [17] Mi khatpeuh in Pasian’ biakinn susia leh Pasian in tua mipa susia ding hi. Bang hang hiam cih leh Pasian’ biakinn a siangtho hi a, note zong tua biakinn siangtho na hi uh hi.</row>
		<row book="46" chapter="11" verse="14" tag="">[14] I pianpih ngeina mahmahah zong pasalte in sam sau a khawi pen amau a dingin a zumhuai thu ahihna,</row>
		<row book="46" chapter="13" verse="11" tag="">[11] Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi.</row>
		<row book="47" chapter="4" verse="16" tag="">[16] Tua thu hangin ka lungkia tuan kei uh hi. Kote’ leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi.</row>
		<row book="47" chapter="12" verse="11-12" tag="">[11] Note in kei a hong pakta ding hinapi-in hong pakta lo na hih manun note’ bawlin mihai bangin kisialin ka gamta hi. Bang hang hiam cih leh kei pen bangmahpi ka hihloh hangin sawltak thupi mahmahin na ngaihsutte uh sangin themkhat zong ka neuzaw tuan het kei hi. [12] Sawltak man taktak ka hihna lim a kilangsak nate, note lakah lungduai takin hong kisem a, lim, nalamdang, le na a tuamtuamte note lakah hong kibawl hi.</row>
		<row book="48" chapter="5" verse="19-21" tag="">[19] Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, [20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="48" chapter="6" verse="3" tag="">[3] Mi khatpeuh, bangmah hi lo napi-in amah a kithupi ngaihsut mawkmawk leh amah le amah a kikhem ahi hi.</row>
		<row book="48" chapter="6" verse="7-10" tag="">[7] Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. [8] Mi khatpeuh in ama leitung pumpi deihna khaici a vawh leh sihna ngah ding a, Kha Siangtho deihna khaici a vawh leh Kha Siangtho tung panin nuntak tawntungna ngah ding hi. [9] Tua ahih manin na hoih sep ding cimtak kei ni. Lungkia loin i sep nakleh a hun ciangin thaman i ngah ding hi. [10] Tua ahih ciangin hunhoih i ngah simin midangte tungah a hoihin i gamta ding a, a diakdiakin thu upna sungah i innkuanpihte khempeuh tungah i hoih gamtat ding i phawk ding hi.</row>
		<row book="49" chapter="2" verse="3" tag="">[3] A taktakin eite khempeuh zong amaute mah i bang ngei a, i pianpih lungsim zui-in nungta-in, i pumpi le i lungsim deihna bangin i gamta hi. Tua ahih manin eite khempeuh zong Pasian’ hehna hangin gim a thuak dingte ihi hi.</row>
		<row book="49" chapter="4" verse="18" tag="">[18] a ngaihsutnate uh khuamial tawh kibang hi. Amaute’ lungsim khauhin bangmah thei het lo uh ahih manin Pasian’ hong piak nuntakna neikha het lo uh hi.</row>
		<row book="52" chapter="1" verse="5" tag="">[5] Bang hang hiam cih leh note kiangah Lungdamna Thu ka hong hilh lai-un kam bek tawh a hong gen hi loin, Kha Siangtho’ vangliatna le Lungdamna Thu a man taktak hi, ci-in theihna tawh a hong pai ka hi uh hi. Note kiangah ka om laitakun note’ phattuam nadingin ka sep ka bawlna khempeuh uh na thei uh hi.</row>
		<row book="54" chapter="6" verse="6-10" tag="">[6] Pasian biakna hangin a neihsateng tawh a lungkim mite pen biakna in mihau a suaksak takpi mah ahi hi. [7] A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. [8] Tua ahih manin annek tuidawn, nikten puansilh i neih nakleh a phazo ahi hi. [9] Ahi zongin a haunuam mite in ze-etna a tuamtuam thuak a, duhhopna, huaihamna a haivai thute-ah awkcipin, haksatna le siatna a tuahlawh uh hi. [10] Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uh hi.</row>
		<row book="55" chapter="3" verse="6" tag="">[6] Tua bang mite pawlkhat, mite inn-ah va hawh khiankhianin, deihna nam tuamtuam le mawhna lungsim tawh a kidim numeite na thuzawh uh hi.</row>
		<row book="55" chapter="4" verse="3-4" tag="">[3] Mite in thuman a ngaih nop loh hun, amaute’ deihna bek a zuihnop hun, amaute’ zaknop thute bek a gen ding sia a cial thuahthuah hun hong tung ding hi. [4] Amaute in thuman thutak ngainuam nawn loin tangthu phuahtawm peuh ngaihsutpi-in nei ding uh hi.</row>
		<row book="56" chapter="1" verse="15" tag="">[15] Lungsim siangthote a dingin na khempeuh a siang hi a, ahi zongin thu um lote a lungsim ngaihsutnate uh siakhin ahih manin amaute a dingin a siang bangmah om lo hi.</row>
		<row book="56" chapter="3" verse="3" tag="">[3] Bang hang hiam cih leh eite zong nidangin haitatin, thumang loin, vakvai-in, duhna deihna a tuamtuamte thuaklahin, thusia le enna lungsim tawh a gamtate, mite in hong mudahin, eite khatlekhat zong a kimudah ngeite ihi hi.</row>
		<row book="58" chapter="5" verse="7" tag="">[7] Leitungah mihingin Jesuh a omlai-in sihna panin amah a honkhia thei ding Pasian tungah thu ngenin khitui naptui tawh thumin na kiko hi.</row>
		<row book="58" chapter="12" verse="9-11" tag="">[9] Tua banah, i leitung pate in gim hong pia a, zong i zahtak lai hi. Tua ahihleh kha thu tawh kisai-ah i Pa’ thu mang phazaw-in i nuntak ding kisam hi. [10] I leitung pate in amau’ hoihsak bangin nuntak tomno sung ngaihsutna-in hong thuhilhin gim hong pia a, ahi zongin Pasian in amah tawh kibangin siangtho-in i omtheih nadingin eite hong khualna-in hong thuhilhin gim hong pia hi. [11] Thuhilhna tawh gim hong kipiak ciangin nuam kisa hetloin na kisa mahmah sam a, ahi zongin tua thuhilhna a mangzote in thuman nuntakna hangin nopsakna thaman a nung ngah uh hi.</row>
		<row book="59" chapter="1" verse="13-15" tag="">[13] Mi khat peuhpeuh in tua bang ze-etna a thuak ciangin, “Pasian in kei hong ze-et hi,” ci-in ngaihsun kei hen. Siatna in Pasian ze-et ngei lo a, mite a siat nadingin Pasian in zong ze-et ngei lo hi. [14] Mi khatpeuh in ama deihna zui-in a gamtat ciangin mawhna a piangsak ahi hi. [15] Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.</row>
		<row book="59" chapter="1" verse="26" tag="">[26] Mi khatpeuh in Khristian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna ahi hi.</row>
		<row book="59" chapter="2" verse="5-7" tag="">[5] Sanggamte aw, hoihtakin na ngai un. Pasian a it mite tungah piak dingin a ciam vantung gam a ngah ding le upna thu-ah mihau a suak dingin Pasian in leitung mizawngte a teel hinapi-in, [6] note in mizawngte na simmawhbawl uh hi. Note hong bawlsia-in thukhen zum hong tun pahpahte, mihaute hizaw uh hi. [7] Pasian in note a hong phuah min hoih a gensiate, mihaute mah ahi uh hi.</row>
		<row book="59" chapter="3" verse="5-13" tag="">[5] Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi. [6] Leii pen mei tawh kibang hi. I pumpi na sung panin a neuno khat hinapi-in i pumpi buppi a sia suahthei a, hell khuk sung panin a hong piang mei tawh i nuntakna buppi hong kangtumsak thei hi. [7] Mihingte in gamsa, vasa, a bokvak ganhing le tui sunga om ngasate a kipan ganhing khempeuh zualsakin ukzo uh hi. [8] Ahi zongin siattheih nading gukhal tawh a kidim, a omkhong thei lo leii pen zualsakin a ukzo kuamah om lo hi. [9] I leii tawh eite’ pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi. [10] Kam khat sung panin thupha le thusia pusuak khawm hi. Sanggamte aw, hih bang ahi ding hi het lo hi. [11] Tuinak khat panin tui lim le tui lim lo hong luangkhia khawm thei ahi hiam? [12] Sanggamte aw, theikung in oliv hong gahthei a, leenggui in theipum hong gahthei ahi hiam? Tui-al in tuilim piangsak ngei lo hi. [13] Note lakah pilin thuthei a kisa a om leh kiniamkhiatin pilin, nuntak hoih le gamtat hoih tawh a lahkhiat ding ahi hi.</row>
		<row book="59" chapter="3" verse="16" tag="">[16] Enna le huaihamna a om nakleh buaina le siatna nam khempeuh tawh kizom pahpah hi.</row>
		<row book="59" chapter="4" verse="1-2" tag="">[1] Note lakah a om kitotna le kilaina koi panin hong piang ahi hiam? Deihluatna lungsim na neih manun note’ pumsung a kitoktok niloh ahi hi. [2] Na na deih uh a, ahi zongin nei lo na hih manun mi na thatnuam uh hi. Nate deihna lungsim na nei uh a, ahi zongin ngah zo lo na hih manun kitawngin na kilailawh uh hi. Pasian kiangah na deih uh ngen lo na hih manun a ngah lo na hi uh hi.</row>
		<row book="61" chapter="2" verse="2" tag="">[2] Tua bang hinapi-in mi tampi tak in amau’ gamtat hoih lohna zui ding uh a, tua bangin amau gamtatna hangin mite in thuman lampi gensia ding uh hi.</row>
		<row book="61" chapter="3" verse="16" tag="">[16] Lai a hong gelhna sungah a thugente tu-ate mah a gennuam ahi hi. A laigelhna sungah a telhak thu tampi om a, theihna kicing loin lungsim kip lo mi pawlkhatte in Lai Siangtho sung thu a ututun a kawihei uh bangin Paul’ thugente zong a man lopi-in khia uh ahih manin siatna a tuaklawh uh hi.</row>
		<row book="62" chapter="3" verse="2" tag="">[2] Ka lawm itte aw, eite’ pianzia ding taktak a telin hong kilat nai loh hangin tu-in Pasian’ tate ihi hi. Ahi zongin Khrih hong kilat ciangin ama pianzia ahi bang teekteekin mu ding ihih manin amah i bat nading thu teltakin i thei hi.</row>
		<row book="65" chapter="1" verse="19" tag="">[19] Hih mite in pawl kikhenna piangsakin, amau pumpi deihna bangin gamta uh a, Kha Siangtho zong nei lo uh hi.</row>
	</category>
	<category id="71">
		<row book="1" chapter="31" verse="19" tag="">[19] Laban a tuumul met dingin a paikhia hi a, Rachel in a pa’ innsung pasian-te na gu hi.</row>
		<row book="2" chapter="20" verse="3-6" tag="">[3] “Keimah longal pasian dang na bia kei ding uh hi. [4] “A kiseek milim hitaleh, tunga vantung hitaleh, nuai-a leisung hitaleh, leinuai-a om tui sungah hitaleh a om na khat peuhpeuh a sun khat peuhpeuh note a dingin na bawl kei ding uh hi. [5] Tuate’ mai-ah na kun kei ding uh a, tuate na bia kei ding uh hi. Bang hang hiam cih leh keimah note’ TOPA Pasian, a aam Pasian ka hi a, kei hong mudahte’ tungah pate’ mawhna tate’ tungah khang thum khang lina dongin thuk-in, [6] ahih hangin kei hong itin ka thupiakte a zui mi a tul tampite tungah itna kip a lak pa ka hi hi.</row>
		<row book="2" chapter="23" verse="13" tag="">[13] Note’ tunga kong gente khempeuh thudon un; pasian dangte’ min genin nei kei unla, na kam sung panun zong tua bangte kizasak kei un.</row>
		<row book="2" chapter="32" verse="6" tag="">[6] Amaute zingsangin tho baih uh a, meihal biakna pia-in thunuama biakna zong a paipih uh hi. Pawi an ne-in mite tu uh a, zu khamin numei pasal kisawk ngeingai uh hi.</row>
		<row book="3" chapter="17" verse="7" tag="">[7] Tua ahih ciangin amaute in a biak uh keeldawite a dingin amau’ biakpiaknate go nawn lo ding uh hi. Hih pen amau’ khang tawntungin amaute’ tungah ngeina kip khat hi ding hi.</row>
		<row book="3" chapter="19" verse="4" tag="">[4] “Milimte lamah kihei kei unla, note in a kisungtawm pasian-te nomau a dingin bawl kei un; kei pen TOPA na Pasian uh ka hi hi.</row>
		<row book="3" chapter="26" verse="1" tag="">[1] “Note in nomau a dingin a mai-ah na kun dingun milim bawl loin, a kiseek milim hitaleh biakna song hitaleh na dingsak kei ding uh a, na gam sung uhah suang milim na phut kei ding uh hi; bang hang hiam cih leh kei pen TOPA na Pasian uh ka hi hi.</row>
		<row book="3" chapter="26" verse="30" tag="">[30] Keimah in mual dawna na biaknate uh susia-in, na paknamtui biakna taute uh phukin, note’ milim’ siluang hawmte tungah na luanghawmte uh ka pai ding a, keimah in note kong kih ding hi.</row>
		<row book="5" chapter="4" verse="15" tag="">[15] “Tua ahih ciangin note hoihtakin kidawm un. Horeb-ah mei sung panin TOPA in note’ tungah thu hong gen ni-in bangmah mu lo na hih manun,</row>
		<row book="5" chapter="7" verse="25-26" tag="">[25] A kiseek amau’ pasian milimte mei tawh na hal ding uh hi. Tua nate-ah na awk khak loh nadingun amaute’ tunga a om kham le ngun deihgawh loin, note a dingin na la kei ding uh hi. Bang hang hiam cih leh tua pen TOPA na Pasian uh tungah a kihhuai ahi hi. [26] Note’ inn sungah a kihhuai nate na tumpih kei ding uh a, tua nate tawh kibangin samsiat a thuak mi na kisuaksak kei ding uh hi. Note in tua nate mudah mahmahin na kih ding uh hi. Bang hang hiam cih leh tua nate a kisamsia na ahi hi.</row>
		<row book="5" chapter="27" verse="15" tag="">[15] “‘ TOPA a dingin a kihhuai ahi, khutsiampa’ khut tawh a kibawl, a kiseek ahi a, a kisung ahi zongin milim bawlin, mun simthamah a koih mipa in gimna ngah ta hen,’ ci ding uh hi. Tua ciangin mi khempeuh in dawngin, ‘Amen,’ ci ding uh hi.</row>
		<row book="5" chapter="29" verse="17" tag="">[17] A muhdahhuai amau’ na, singlesuang a kibawl, ngunlekham a kibawl, amaute’ lakah a om a milimte uh na mu khin uh hi.</row>
		<row book="5" chapter="32" verse="16-17" tag="">[16] Amaute pen pasian dangte tawh ama hazat theih nadingin gamta uh a, a kihhuai gamtatnate tawh amaute in amah hehsak uh hi. [17] Amaute in pasian ahi lo dawite, amau’ theih ngei loh pasian-te, hong suak nunung pasian thakte, na pu na pate un a theih ngei loh pasian-te’ tungah biakna a pia uh hi.</row>
		<row book="7" chapter="10" verse="14" tag="">[14] Pai unla note’ teel pasian-te tungah ko un. Na lungkham hunun amaute kihonkhia sak un,” a ci hi.</row>
		<row book="9" chapter="7" verse="2-3" tag="">[2] Kiriathjearim-ah Thuciamna Singkuang a om a kipan, hun saupi, kum sawmnih bang pha a, Israel mite khempeuh in TOPA ngai-in thuum uh hi. [3] Tua ciangin Samuel in Israel mite khempeuh kiangah, “Na lungsim khempeuh uh tawh TOPA’ lamah a kiheikik na hih uhleh note’ lak panin gamdang pasian-te le Ashtaroth nusian milim koihkhia-in TOPA’ lamah na lungsim uh ngat unla, amah bek bia un. Tua hileh amah in Filistia-te’ khutsung panin note hong honkhia ding hi,” a ci hi.</row>
		<row book="9" chapter="15" verse="23" tag="">[23] Bang hang hiam cih leh lehdona pen aisan mawhna bangmah hi a, lungkhauhna pen mawhna le milim biakna mah a bang ahi hi. Nangmah in TOPA’ thu nial khin na hih manin, amah in zong kumpi hihna pan nang hong nolh khin hi,” a ci hi.</row>
		<row book="11" chapter="21" verse="26" tag="">[26] TOPA in Israel mite’ mai-ah a hawlkhiat Amor mite mah bangin milimte zui-in a kihhuai mahmahin a gamta hi.</row>
		<row book="12" chapter="17" verse="12" tag="">[12] TOPA in amaute tungah, “Note in na hih kei ding uh hi,” a cih milimte’ na sem uh hi.</row>
		<row book="12" chapter="17" verse="15-18" tag="">[15] Amaute in ama thukhamte, le a pu a pate uh tawh a bawl a thuciamna, le amaute tungah a piak hilhkholhnate simmawh uh hi. Amaute in a mawkna milimte zui-in a mawkna suak uh a, amaute tawh kibangin gamta kei un ci-in TOPA in a thupiak tawh kisai-in, amaute in amau’ kiima om minamte zui uh hi. [16] Amaute in TOPA a Pasian uh thupiakte khempeuh nusia-in amau a dingin a kisung bawngno lim nih bawl uh hi. Amaute in Asherah milim khat bawl uh a, vantung a om nate khempeuh bia-in Baal milim na sem uh hi. [17] Amaute in biakna-in a tanute uh le a tapate uh halin vankahna le aisanna zang uh a, TOPA’ muhna-ah a sia a gamta dingin kipia tawmin amah hehsak uh hi. [18] Tua ahih ciangin Israel mite tungah TOPA heh a, ama muhna panin amaute hemkhia hi. Kuamah dang om nawn loin Judah gammi bek omlai hi.</row>
		<row book="12" chapter="17" verse="41" tag="">[41] Tua ahih ciangin hih minamte in TOPA bia uh a, a kiseek amau’ milimte’ na zong semkawm uh hi. A tate uh le a tate uh’ tate zong tua bangmahin gamta uh hi. A pu a pate uh gamtat bangin a suan a khakte uh tuni dongin gamta uh hi.</row>
		<row book="12" chapter="21" verse="3" tag="">[3] Bang hang hiam cih leh amah in a pa Hezekiah’ suksiatsa mualtung a biaknate lamkik hi. Tua ciangin amah in Baal a dingin biakna taute phut a, Israel kumpi Ahab’ bawl bangin Asherah milim khat bawl a, vantung a om nate khempeuh bia-in tuate’ na a sem hi.</row>
		<row book="12" chapter="21" verse="21" tag="">[21] Amah in a pa’ khekhap khempeuh tawn a, a pa in a na a sepsak milimte’ na mah semin tuate a bia hi.</row>
		<row book="12" chapter="23" verse="24" tag="">[24] Tua tham loin TOPA’ biakinn sungah siampi Hilkiah in a muh laibu sungah a kigelh thukham kammalte amah in a kipsak theih nadingin Judah gam sung le Jerusalem-a om vankahte, aisante, innsung pasian-te, milimte, le a kihhuai nate khempeuh Josiah in a hemkhia hi.</row>
		<row book="13" chapter="10" verse="9" tag="">[9] Tua ciangin amaute in ama nate hawkkhia-in a lutang le a galhiam la uh a, a milimte uh le mite kiangah hih thuthak a ko dingin Filistia gam sung khempeuhah kamtaite a sawl uh hi.</row>
		<row book="13" chapter="16" verse="25-26" tag="">[25] Bang hang hiam cih leh TOPA lian mahmah a, nakpitakin phat ding ahi hi; pasian khempeuh sangin lamdang sakzawk ding ahi hi. [26] Bang hang hiam cih leh minam dangte’ pasian-te milim hi lel a, ahih hangin TOPA ahihleh vantungte a bawlpa ahi hi.</row>
		<row book="14" chapter="24" verse="18" tag="">[18] Tua ahih ciangin amaute in a pu a pate uh Pasian, TOPA’ biakinn nusia uh a, Asherah milimte le milim dangte’ na sem uh hi. Hih amau’ mawhna hangin Judah le Jerusalem tungah hehna hong tung hi.</row>
		<row book="14" chapter="28" verse="23" tag="">[23] Bang hang hiam cih leh amah a zo Damaskas-te’ pasian-te tungah biakna pia-in, “Syria kumpite’ pasian-te in amaute huh ahih manin amaute in kei hong huh theih nadingun amau’ tungah biakna ka pia ding hi,” ci hi. Ahih hangin tua pasian-te pen amah le a mipihte khempeuh’ siatna ahi hi.</row>
		<row book="19" chapter="16" verse="4" tag="">[4] Pasian dang a teelte in amau’ dahna khangsak hi. Amau’ si theh biaknate ke’n bawlpih loin, amau’ pasian-te ka biakpih kei ding hi.</row>
		<row book="19" chapter="31" verse="6" tag="">[6] Mawkna milim a thupi ngaihsutte na mudah hi; ahih hangin keimah in TOPA ka hong muang hi.</row>
		<row book="19" chapter="82" verse="1" tag="">[1] Thu vaihawm kikhopna sungah Pasian in ama panmun hong len a, amah in pasian-te’ lakah thu a khen hi.</row>
		<row book="19" chapter="83" verse="18" tag="">[18] TOPA a kici min nei nangmah bek leitung khempeuhah a Sangpenpa na hihna amaute theisak in.</row>
		<row book="19" chapter="96" verse="5" tag="">[5] Bang hang hiam cih leh minam dangte’ pasian khempeuh milim hi lel a, ahih hangin TOPA ahihleh vantungte a bawlpa ahi hi.</row>
		<row book="19" chapter="106" verse="36-38" tag="">[36] Amau a dingin thangzak ahi amau’ milimte a biakpih uh hi. [37] Amaute in a tapate uh le a tanute uh dawi biakna-in a nei uh hi. [38] Amaute in Kanaan gam milimte a biakna-un mawhna nei lo a tanute uh le a tapate uh that uh a, hih mi thahna hangin gam sung a nin a suak hi.</row>
		<row book="19" chapter="115" verse="4-8" tag="">[4] Amau’ milimte pen ngun le kham hi lel a, mihingte’ khut tawh a kibawl ahi hi. [5] Amaute in kam nei napi-in pau thei lo uh a, mit nei napi-in khua mu thei lo uh hi. [6] Amaute in bil nei napi-in khua za lo uh a, nak nei napi-in a nam thei lo uh hi. [7] Amaute in khut nei napi-in lawng thei lo uh a, khe nei napi-in pai thei lo uh hi. Amaute in aw gingsak thei lo uh hi. [8] Tuate a bawlte le tuate a muangte khempeuh pen tuate mah tawh kibang uh hi.</row>
		<row book="19" chapter="135" verse="15-18" tag="">[15] Minam dangte’ pasian-te pen mihingte’ khut tawh a kibawl, ngun le kham ahi hi. [16] Amaute in kam nei napi, pau thei lo uh hi. Amaute in mit nei napi, khua mu thei lo uh hi. [17] Amaute in bil nei napi, khua za thei lo uh hi. Amaute’ kam sungah naksuk naktoh theihna nei lo uh hi. [18] Milim a bawl mite pen milim mah bangsak in. Milim a muang khempeuhte zong tua milimte mah bangsak in.</row>
		<row book="23" chapter="17" verse="8" tag="">[8] Amaute in amau khut tawh a bawlsa uh biakna taute don lo ding uh a, amau’ bawlsa Asherah milimte hitaleh paknamtui halna biakna taute hitaleh muanin nei nawn lo ding uh hi.</row>
		<row book="23" chapter="2" verse="8" tag="">[8] Amau’ gam sung milimte tawh kidim a, amau’ khut tawh a bawlsate uh amaute in a bia uh hi.</row>
		<row book="23" chapter="2" verse="20" tag="">[20] Amah pen leitung a lingsakgawp dingin a hong kipat hun ciangin TOPA kihtakna le a lian ama minthanna vang panin suanghawmpite sung le keenhawmte sungah a buk theih nadingun amau’ bawltawm ngun le kham milimte, buite le bakte a paih ding uh hi.</row>
		<row book="23" chapter="21" verse="9" tag="">[9] En in, sakol tung tuangte a kopkopin hong pai!” a ci hi. Adang khat in, “Babylon cim hi, cim hi. A milim pasian-te khempeuh leilak dongah amah in suksiatsak hi,” ci-in a dawng hi.</row>
		<row book="23" chapter="40" verse="18-20" tag="">[18] Tua ahih ciangin Pasian pen kua tawh tehkak ding a, amah pen bang lim tawh kibang ci ding na hi uh hiam? [19] Milim tawh tehtheih ding hi lo hi. Milim a bawlpa in sungin, khamseek pa khat in tua milim kham tawh zut a, tua milim a dingin ngun khainiangte a sunsak hi. [20] Ngun le kham a nei zo lo mipa in biakna-in a zat dingin a muat lo ding sing teel a, a taang thei lo milim khat ama a dingin a bawlsak dingin khutsiam mi khat a zong hi.</row>
		<row book="23" chapter="42" verse="8" tag="">[8] “Kei pen TOPA ka hi a, TOPA pen keima min ahi hi. Pasian dang’ tungah keima-a’ tawh a kibang minthanna ka pia kei a, a kisui milimte zong keimah hong kiphatnate pawl ka ngahsak kei hi.</row>
		<row book="23" chapter="42" verse="17" tag="">[17] A kisui milimte muangin, a kisung milimte kiangah, ‘Note, komau’ pasian-te na hi uh hi,’ a ci mite kinolh ding a, maizum mahmahin ki-omsak ding hi.</row>
		<row book="23" chapter="44" verse="9-11" tag="">[9] Milim a bawl mite khempeuh a mawkna hi a, amau’ deih milimte in phattuamna piangsak lo hi. Milim a biate in khua mu thei loin, thu theithei lo a, amaute in maizumna a thuak uh hi. [10] Bangmahin a kimang lo pasian kua in bawl a, milim kua in sung ahi hiam? [11] Milim a bia mite khempeuh in maizumna ngah ding uh hi. Milim a bawl khutsiamte pen mi hilel uh hi. Amaute khempeuh kikhawm sakin dingsak un. Amaute nakpitakin kilausak ding a, a vekpi-un maizumin kikoih khawm ding hi.</row>
		<row book="23" chapter="44" verse="15-20" tag="">[15] Tua ciangin tua kung pen mi khat a dingin mei sing a suak hi. Amah in tua sing kimkhat la-in khua lum nadingin mei-in cih a, amah in mei tawhin moh a em hi. Amah in pasian khat zong bawlin bia a, amah in milim khat bawlin tua milim mai-ah a kun hi. [16] Amah in a sing kimkhat meikhukah cih hi. Adang kimkhat tawh an ne a, amah in sa hangin a gil vah hi. Amah in mei awi-in, “Ah, ka khua lumta, mei mu khin ing,” ci hi. [17] Amah in a vallai teng, ama milim pasian khatin a bawl hi. Tua milim mai-ah kunin a bia hi. Amah in tua milim tungah thu ngen a, “Nang pen keima pasian na hih ciangin kei hong honkhia in,” ci hi. [18] Amaute in bangmah thei lo a, amaute in bangmah khentel thei lo uh hi. Bang hang hiam cih leh amaute in bangmah a muh theih loh nadingun amah in a mit uh humsakin, bangmah a theih loh nadingun a lungsim uh khaksak hi. [19] A kimkhat meikhukah cihin, a aam tungah moh zong ka em a, sa hangin ka ne khinzo hi. A omlai teng a kihhuai-in bawl buang ding ka hi hiam? Sing bek khat mai-ah kun buang ding ka hi hiam, a ci ding, thu a ngaihsun, theihna le thumuhna a nei khat beek om lo hi. [20] Amah pen vut a nete tawh kibang lel hi. A lungsim haina in amah lam pialpih khin a, amah le amah kihonkhia thei loin, “Ka khut sungah ka tawi milim pen a zumhuai hi lo ahi hiam?” cih zong phawk thei lo hi.</row>
		<row book="23" chapter="45" verse="20" tag="">[20] “Minamte sung panin a suaktalai note aw, nomau kikaikhawmin hong pai unla, hong nai un! Sing milim a pua kawikawi mite in theihna nei lo uh a, a honkhia thei lo pasian tungah thu ngenngen uh hi.</row>
		<row book="23" chapter="46" verse="6-7" tag="">[6] Sumbawm panin khamte uang zatin tawitehna tawh ngunte a tehkhiate in kham seekpa cial uh a, amah in tua nate pen pasian-in a seeksak hi. Tua ciangin amaute kunin tua milim a bia uh hi. [7] Amaute in tua pasian pen a liangko tung uhah ngato-in pua uh a, ama omna ding munah a koih uh hi. Tua a koihna-ah a milim om niloh hi. Ama omna panin kinkhia thei lo hi. Mi khatpeuh in amah sam le amah in dawng thei lo a, ama lungkhamna panin zong a honkhia thei kei hi.</row>
		<row book="23" chapter="57" verse="6" tag="">[6] Kuam sunga om suangmaite na la uh a, tua suangmaite na bia uh hi. Tuate tungah tui tawh biakpiakna sungin, an tawh biakpiakna na paipih uh hi. Hih thute’ hangin kei lungdam ding ka hi hiam?</row>
		<row book="23" chapter="57" verse="13" tag="">[13] Nang cimawhin na kiko ciangin na milim kaihkhopte kihonsak in! Huih in amaute mutkhia-in, husanna in amaute seemkhia ding hi. Ahih hangin kei hong beel mi in leitang ngah ding a, ka mual siangtho a luah ding hi.</row>
		<row book="24" chapter="1" verse="16" tag="">[16] Ka mite in kei hong taisan uh ahih manin a mawhna uh hangin amau’ tungah thu ka khen ding hi; pasian dangte tungah meihal biakna pia uh a, a khut uh tawh a bawlsa uh milimte a bia uh hi.</row>
		<row book="24" chapter="7" verse="18" tag="">[18] Naupangte in sing tomin, a pate un mei tawh uh a, nupite in a nusian uh vantung kumpinu a’ ding moh bawlna ding annel meek uh a, kei hong hehsak nadingun, pasian dangte’ dawn dingin leenggahzu tawh biakna a pia tazen uh hi.</row>
		<row book="24" chapter="8" verse="2" tag="">[2] Amaute in a it uh, a na a sepsak uh, a delh uh, a zon uhleh a biak uh ahi ni le kha le vana om nate khempeuh mai-ah a kiphokhia ding hi. Tua guhte kikhawm nawn lo ding a, kiphum nawn lo ding hi. Leilak a ek kinusia bang ahi lel ding hi.</row>
		<row book="24" chapter="8" verse="19" tag="">[19] Ngai un, gam sung mun khempeuhah ka mite’ tanute kap uh a, “Zion khua-ah TOPA om nawn lo ahi hiam? A kumpipa uh om nawn lo ahi hiam?” a ci uh hi. TOPA in dawngkik a, “Bang hangin milim bawltawmte le a gamdang milimte uh tawh kei hong hehsak ahi uh hiam?” a ci hi.</row>
		<row book="24" chapter="10" verse="2-5" tag="">[2] TOPA in hih bangin ci hi: “Gamdangte’ omdan ciing kei unla, vantung a lim lamdangte lunghihmawhna-in ngaihsun kei un. Bang hang hiam cih leh gamdang mite in tuate a lunghihmawhpih uh hi. [3] Hih mite’ ngeinate a kimanna om lo hi. Gamlakah sing khat kiphuk a, khutsiampa in a hei tawh milimin a bawl hi. [4] Mite in tua pen kham le ngun tawh zem uh a, a kilakkhiat theih loh nadingin sik tawh a kilh uh hi. [5] A milimte uh, tangmai huanah vasate’ lau nadingin a kikhai milimte tawh kibangin pau thei lo uh a, lam pai thei lo uh ahih manin puak a kul hi. Tuate kihta kei un; siatna bawl thei lo uh a, phatna zong bangmah bawl thei lo uh hi,” a ci hi.</row>
		<row book="24" chapter="11" verse="12" tag="">[12] Tua ciangin Judah mite le Jerusalem khuamite in meihal biakna tawh a biak uh a pasian-te uh’ kiangah pai-in a va thum ding uh hi. Ahih hangin hih gimna hong tun ciangin a honkhia thei tuan kei ding uh hi.</row>
		<row book="24" chapter="13" verse="27" tag="">[27] Na kihhuainate, na angkawmna, na hukna le gamlak mualtungah numei paktat bangin milim pasian peuh na biak kawikawinate ka muzo hi. Jerusalem aw, gimna ngah ta in. Na siantho nadingin bang tanvei sawt ding ahi hiam, a ci hi.</row>
		<row book="24" chapter="16" verse="18" tag="">[18] Amaute’ khialhna le a mawhnate uh a zah nihin ka thuk ding hi. Bang hang hiam cih leh amaute in a muhthadahhuai siluang hawmte tawh a kibang milimte tawh ka gam a ninsak uh a, kihhuaina tawh ka gamh a dimsak uh hi,” hong ci hi.</row>
		<row book="24" chapter="16" verse="20" tag="">[20] Mi in ama pasian ding bawltawm thei ahi hiam? Tuate pasian hi lo hi,” hong ci ding uh hi.</row>
		<row book="24" chapter="19" verse="13" tag="">[13] Jerusalem khua-a innte le Judah kumpite’ innte a kipan, innkhum zangah vantung a aksite khempeuh tungah paknamtui hal biakna a kipiakna innte le pasian dangte tungah dawn ding biakna a kibuakna innte khempeuh a vekin Tofeth mun bangin a nin a suak ding hi, ci hi, va ci in,” hong ci hi.</row>
		<row book="24" chapter="32" verse="35" tag="">[35] Hinnom Kuam-ah a tapate le a tanute uh tawh Molek pasian a biak nadingun Baal a’ ding biakna tau sangte a bawl uh hi. Hih a kihhuai na semin, Judah mite mawhna a bawlsak nadingun amaute ka sawl kei a, zong ka ngaihsunkha ngei beek kei hi.</row>
		<row book="24" chapter="48" verse="35" tag="">[35] Moab gam mualsang tungah biakna pia a, milim pasian-te tungah paknamtui a hal mite, TOPA in kong cihin-ah, tua bang ka hihsak nawn kei ding hi.</row>
		<row book="24" chapter="51" verse="17" tag="">[17] Mi khempeuh hai-in pilna nei lo hi khin uh a, kham seekte khempeuh in a milim uh a maizumlawh uh hi. Bang hang hiam cih leh a milim uh zuau hi lel a, nak thei lo hi.</row>
		<row book="24" chapter="51" verse="52" tag="">[52] Tua ahih manin en un, TOPA in kong cihin-ah, Babylon khua-ah a om a milimte uh tungah thu ka khen ni hun hong tung ding a, gam sung khempeuhah a liamte a tau ding uh hi.</row>
		<row book="26" chapter="6" verse="9" tag="">[9] salin a om ding uh hi. Tua bangin salin a omna uh mun panin, amau’ lungsim cihtak lohna uh hangin kei hong nusiatna uh le keimah sangin milim a deihzawkna uh hangin a maizum nadingun gim a pia ding ka hih lamtak thei-in kei hong phawk ding uh hi. Amau’ gitlohna le a haitatnasate uh hangin amau mahmah kimudahtawm ding uh hi.</row>
		<row book="26" chapter="6" verse="13" tag="">[13] Milimte’ lak le biakna tau kiimah si luanghawm kithehthang ding a, mual sang tungteng, mual dawnzangteng, singniim nuai citeng, tawsaw kung lian nuai khempeuh, le milim biakna-in paknamtui a halna uh mun khempeuhah si luanghawm om ziazua kawikawi ding hi. Tua ciangin TOPA ka hih lamtak mi khempeuh in hong thei ding uh hi.</row>
		<row book="26" chapter="7" verse="19" tag="">[19] TOPA’ hehna amau’ tungah a tun ni ciangin, a ngun a khamte un amaute suahtak thei lo ahih manin, a ngun a khamte uh nin bangin kongzing lakah paai ding uh hi. A gilkial uh ciangin zong an bangin tuate ne thei lo uh hi. Ngun le khamte in mawhna sungah amaute tumpihzaw hi.</row>
		<row book="26" chapter="14" verse="3-4" tag="">[3] “Mihing ahi Ezekiel aw, hih mite in milim bia uh a, milim in mawhna sungah amaute tunpih hi. Amaute’ thu theihnopte a gen dingin hong um uh ahi uh hiam? [4] Tua ahih ciangin Topa PASIAN ahi keimah in amaute tungah ka gen hih thute gen in: Milim bia-in mawhna sungah milimte kitunsak a, tua khit ciangin kamsangte tungah thu a dong dingin a hong pai Israel mi peuhmah in keima thudawnna kam ngah ding uh hi. Tua thudawnna pen a milim tampite uh in a zak dingun a kilawm dawnna hi ding hi.</row>
		<row book="26" chapter="16" verse="20-21" tag="">[20] “Tua ciangin kei tawh na neih na tanute le tapate la-in milim biakna-in haltum dingin na pia hi. Kei tungah na cihtak lohna thuneu lua sa a, [21] milim biak nadingin ka tate piathuah lai na hi hiam?</row>
		<row book="26" chapter="16" verse="36" tag="">[36] Topa PASIAN in hih bangin ci hi: Nang in na puante suahkhia-in, numei paktat bangin na pumpi, na lunggulh mite le na milimte tungah kipia-in, milim biakna-in na tate that na hih manin</row>
		<row book="26" chapter="18" verse="6" tag="">[6] Amah in Israel mite’ milim biakte biakpih lo a, milim biakna pia lo ding, ci-in a kikhamna munah milim biakna sate zong ne lo hi. Midangte’ zi zong luppih dingin zol lo a, numei in nin a neih laitakin zong luppih lo hi.</row>
		<row book="26" chapter="20" verse="8" tag="">[8] Ahi zongin amaute in kei hong demin, ka thugen hong ngai lo uh hi. A muhdahhuai a milimte uh paikhia tuan lo uh a, Egypt pasian-te zong nusia lo uh hi. Tua hi a, ka heh mahmahna teng Egypt gam sungah thuaksakgawp ning, ci-in ka ngaihsun hi.</row>
		<row book="26" chapter="20" verse="24" tag="">[24] Hih bangin kiciamna ka bawlna pen, amaute in ka thupiaknate nialin, ka thukhamte zui lo uh a, ka Sabbath-te siasak uh hi. Tua banah a pu a pate un a biak milimte mah a biakna hang uh ahi hi.</row>
		<row book="26" chapter="20" verse="31" tag="">[31] Tuni ciang dongin note in a kipia ngei letsongte mah puakin, tua milimte mah biakna-in na tate uh na hal uh ciangin noleno a kininsaktawm na hi uh hi. Tua bangin na gamtat khit uh ciangin no Israel mite, kei kiangah thu a dong dingin nong pai lai uh hi. Kei pen a nungta Topa PASIAN ka hih mah bangin, note’ thudotin ka om het kei taktak ding hi.</row>
		<row book="26" chapter="23" verse="7" tag="">[7] Amah pen Assiria uliante khempeuh tawh a mawhsa khat hi a, ama huk luatna hangin Assiria milimte nangawn va bia hi.</row>
		<row book="26" chapter="23" verse="30" tag="">[30] nangma tungah hih bangteng hong tungsak hi. Minam dangte tawh na paktat a, a milimte uh tawh na kininsak hi.</row>
		<row book="26" chapter="32" verse="25" tag="">[25] Galsung a a site lak mahah Elam lum a, ama kimkotah a galkapte’ han om hi. Amaute, Pasian a thei loin, gal sungah si uh hi. A hin lai-un mite a lausak ngeite hi uh a, ahi zongin tu-in amaute si-in mindai-in om uh a, galsung a site mah tawh a kibangin gimna a thuak uh hi.</row>
		<row book="26" chapter="36" verse="18" tag="">[18] Tua ahih manin gam sungah amaute’ mi thahna le a milimte uh tawh gam sungteng a nitsakna hangun ka hehnateng ka thuaksak hi.</row>
		<row book="27" chapter="3" verse="3-7" tag="">[3] Tua ahih ciangin tua mangliante khempeuh milim ap nadingin milim mai-ah a ding uh hi. [4] Tua ciangin nakpitakin taangkona khat kibawl a, “Minam tuamtuamte le paunam tuamtuamte khempeuh aw! [5] Peengkul ging na za ding uh a, tua khit ciangin tamngaite, laiza lasakna gingte, harp lasakna gingte, gawsemte, le tumtheih a tuamtuamte a hong kitum ciangin Kumpi Nebukhadnezzar’ koih kham milim mai-ah kunin na bia ding uh hi. [6] A kun lo, a bia lo peuhmah thakhat thu-in mei phualpi sungah kikhul pah ding hi,” a ci hi. [7] Tua mah bangin minam kimte, minam tuamtuamte le paunam tuamtuamte khempeuh in tumtheih gingte a zak phetun kunsukin Kumpi Nebukhadnezzar’ kham milim koih a bia uh hi.</row>
		<row book="27" chapter="3" verse="18" tag="">[18] Kumpipa aw, a hong hotkhiat kei zenzen leh zong, na pasian lah ka bia tuan kei ding uh a, na kham milim mai-ah zong ka kun kei ding uh hi, ci-in theita in,” a ci uh hi.</row>
		<row book="27" chapter="5" verse="23" tag="">[23] Vantung Topa’ langah na pang hi. A biakinnpi hai le kuangte la-in sabuai tungah nangmah tawh, na miliante tawh a zineute le na zite uh tawh zunekna-in na zang uh hi. Theihna a nei lo, a mu thei lo, khua a za thei lo ngun, kham, sumngo, sik, sing, le suang tawh a kibawl pasian-te’ min na phat uh hi. Na nuntakna le na hihna khempeuh a hong uk Pasian na zahtak kei hi.</row>
		<row book="27" chapter="11" verse="38" tag="">[38] Tua pasian-te sangin kulhpi a dal pasian a thupisim zaw ding hi. Amah in kham, ngun, suangmanpha, le a thupi letsongte, a pu a pate’ biak ngei loh pasian kiangah a pia ding hi.</row>
		<row book="28" chapter="1" verse="2" tag="">[2] TOPA in Hosea tungtawnin Israel-te tungah thu a na gen cil lai-in, amah in Hosea kiangah, “Hih gammite kei tungah citak loin pasian dangte bia uh ahih manin, nang zong hong tulpih lo ding numei paktat khat tenpih inla, tua nu tawh ta nei in,” a ci hi.</row>
		<row book="28" chapter="3" verse="1-5" tag="">[1] TOPA in kei kiangah thu hong genkik a, “Lawm a ngai khinsa, pasal tawh a lumkhawmsa numei khat tawh va kingai in. Israel mite, pasian dangte kiangah pai uh a, leenggahphehkeu tawh a va biak uh hangin, amaute ka it lai veve mah bangin tua numei va it in,” hong ci hi. [2] Tua ahih ciangin ngun shekel sawm le nga le mangbuhham seu sawm le nga tawh zi lei-in [3] ama kiangah, “Sauveipi sung keima zi bangin na om ding a, midang tawh na paktat nawn kei ding hi. Midang tawh na lupkhop loh mah bangin kei nangawn tawh zong i lumkhawm kei ding hi,” ka ci hi. [4] Hih pen kumpi ahi a, makai ahi zongin, biakpiakna le biakpiakna khuampite ahi zongin, siampi puanpi le milim pasian-te nei loin hun saupi sung Israel mite om ding a cihna ahi hi. [5] Tua khit ciangin Israel mite in TOPA amau’ Pasian le a kumpipa uh David lamah hong kiheikik ding uh hi. Tua hun ciangin amaute in TOPA zahtakin, ama letsongte a ngah ding uh hi.</row>
		<row book="28" chapter="4" verse="12" tag="">[12] Ka mite in aisanin singthem peuh thudotin nei uh a, amau’ thu theihnopte, ciangkang peuh in gen tazen hi. Amaute in kei hong taisan uh a, a paktat numei bangin pasian dangte a zuan uh hi.</row>
		<row book="28" chapter="8" verse="5-7" tag="">[5] Samaria khuapi mite in a biak kham bawngno ka deih kei hi. Tua a bia mite tungah ka heh hi. Amaute in mihoih a suahna ding uh bang tanvei ngak lai ding ahi uh hiam? [6] Israel sunga om mi khat in tua milim bawl a, tua milim pen Pasian hi lo hi. Samaria mite in a biak milim kisuzan ding hi. [7] Paunak-ah, Huih a tuhte in huih ngahkik ding a, a vui om lo an kung in annek ding piangsak lo hi, kici hi. A vui om lo an kung panin an kingah mah taleh zong gamdang mite in netum ding hi.</row>
		<row book="28" chapter="9" verse="10" tag="">[10] TOPA in hih bangin gen hi: Israel kong muh cil-in hoih mahmah a, sehnel gam sunga a gah a zun kiuhkeuh leenggah tawh kibang hi. Na pu na pate uh ka muh cil-in hoih mahmah a, a hun ciangin a min a zun sitset theigah muh tawh kibang hi. Ahi zongin Baalpeor a tun uh ciangin amaute in Baal milim bia pah uh ahih manin, amau’ biak milimte ka muhdah zahin amaute nangawn ka mudah pah hi.</row>
		<row book="28" chapter="11" verse="2" tag="">[2] Ahi zongin limsap semsem leng gamla pai semsem hi. Ka mite in Baal tungah biakna pia uh a, milim biakna-in paknamtui a hal uh hi.</row>
		<row book="28" chapter="13" verse="1-2" tag="">[1] Efraim-te beh in thu a gen ciangin a dangte lau uh a, Israel minam beh dangte in Efraim-te beh tung et uh hi. Ahi zongin Baal milim biakna hangin amaute khial uh hi; tua thu hangin si ding uh hi. [2] Tua hinapi-in amaute khialthuah semsem uh a, a biak ding uh milim a bawl uh hi. Amau’ ngunte milimin bawl uh a, a hoihtakin khutsiamte a bawlsak uh hi. Tua ciangin, “Hihte tungah biakna pia un,” a ci uh hi. Mihing in milim bia-in nam tazen uh hi.</row>
		<row book="28" chapter="14" verse="8" tag="">[8] Israel mite in milim biakha nawn lo ding uh hi. Amaute’ thungetna pia-in amaute ka kem ding hi. Amaute, a hing tawntung singkung kep bangin ka kem ding hi; amaute’ thupha ngah khempeuh keima kiang pan ahi hi,” a ci hi.</row>
		<row book="32" chapter="2" verse="8" tag="">[8] Kimanna a nei lo milim a biate in nangmah hong taisan uh hi.</row>
		<row book="33" chapter="1" verse="7" tag="">[7] A milim manphate khempeuh kisuzan gawp ding a, mei tawh kisusia ding hi. Pasian’ tungah a thuman lohna hangun mihingte in hih milimte nei uh ahih manin, a thuman lohna uh tawh kizui-in tu-in thuakkik ding uh hi, ci hi.</row>
		<row book="33" chapter="5" verse="13" tag="">[13] Note’ biak milimte le na biakna songte uh ka susia gawp ding a, note’ bawlsa nate na bia nawn kei ding uh hi.</row>
		<row book="33" chapter="6" verse="16" tag="">[16] Bang hang hiam cih leh Kumpi Omri’ gamtatna zui-in, ama tapa Kumpi Ahab’ sep khempeuh na sem uh a, amau’ gamtat khempeuh na zui uh hi. Tua ahih manin note kong susia ding hi. Minam dangte in note hong nuihsanin, amaute’ simmawhna na thuak ding uh hi.</row>
		<row book="35" chapter="2" verse="18-19" tag="">[18] Milim, banga kimang ahi hiam? Mihingte’ bawltawm na khat hi lel a, thuman hong gen thei lo hi. Tua bangin a pau thei beek lo pasian a bawlpa in muanin a neih bang phatuam ahi hiam? [19] Sing khatpeuh a kibawl na khat kiangah, “Khanglo in,” ci-in, a pau thei lo suangtum kiangah, “Tho in,” ci na hih manun gimna na ngah ding uh hi. Hih bang milim in note hong hilh thei ding ahi hiam? Ngun le kham tawh limtakin a kizut hangin a sungah nuntakna om lo hi.</row>
		<row book="36" chapter="1" verse="5" tag="">[5] Innkhum zangah kahto-in, ni, kha, le aksi a bia mi khempeuh ka susia ding a, keimah hong bia-in, keima tungah thuman ding gen napi-in, Milkom pasian’ min tawh a kiciam teiteite zong, ka susia ding hi.</row>
		<row book="38" chapter="10" verse="2" tag="">[2] Mihingte in milim peuh thudotin nei uh a, a thu ngahte uh zuauthu le a mawkna hi lel hi. Mang khiathei-a kineite in lam lakkhial uh a, amau’ hehnepnate a mawknapi hi lel hi. Tua ahih manin tuu bangin mite mangthang uh a, makai a neih loh manun gimna a ngah uh hi.</row>
		<row book="39" chapter="2" verse="11-12" tag="">[11] Judah mite citak loin, Pasian tungah a thuciamna uh palsat uh a, Israel mite’ lak le Jerusalem khua sungah siatna tampi gamta uh hi. TOPA in a it mahmah biakinn ninsak uh hi. TOPA ahi lo, pasian dang a bia numeite, zi-in la-in a tenpih uh hi. [12] Hih bangin a gamta mi peuhmah, a kua a kua hitaleh, TOPA in sugawp hen la, Vanglian TOPA tungah biakna a paipih ei minamte tawh hong kigawmsak nawn kei hen.</row>
		<row book="40" chapter="4" verse="8-10" tag="">[8] Tua ciangin Dawimangpa in mual sang mahmah khatah Jesuh paipihto a, leitung kumpi gam khempeuh le a hoihna teng a lah khit ciangin, [9] “Ka mai-ah kunin kei hong bia lecin hihte khempeuh nangma tungah kong pia ding hi,” a ci hi. [10] Jesuh in, “Satan aw, taikhia in. Lai Siangtho in, ‘Na Topa Pasian bek bia inla, ama na bek sem in,’ ci hi lo ahi hiam?” ci-in a dawng hi.</row>
		<row book="40" chapter="15" verse="8-9" tag="">[8] ‘Hih mite in a kampi bek uh tawh kei hong zahtak bawl uh a, ahi zongin a lungsim taktak uh kei tawh kigamla hi. [9] Mihingte’ bawltawm thukhamte, Pasian’ thukham zahin mite tungah hilh uh ahih manin kei hong biak hangun a kimanna om lo hi,’ ci hi,” ci-in a dawng hi.</row>
		<row book="42" chapter="16" verse="13" tag="">[13] “To nih’ na a semkhawmzo nasem kuamah om lo hi. A to khat mudahin khat it ding a, khat beelin khat a simmawh ding hi. Pasian’ na le leitung sum na na semkhawmzo kei ding uh hi,” a ci hi.</row>
		<row book="44" chapter="15" verse="29" tag="">[29] Tua a kisam thute in: Milim biakna-in a kipiasa an khat peuhpeuh na nek loh nading uh, sasi na nek loh nading uh, a si luangkhiasak loin a kigawlmek sa khat peuhpeuh na nek loh nading uh, le numei tawh khialhna panin na kikep nading uh ahi hi. Hih thute hoihtakin zui le-uhcin note a dingin hoih ding hi. Na cidam ta un,” ci-in kigelh hi.</row>
		<row book="44" chapter="17" verse="29" tag="">[29] Eite pen Pasian’ tate ihih manin, mihing khutsiamte in bawlin a zep ngunte, khamte, suang milimte tawh a kibang dingin Pasian i ngaihsun kei ding hi.</row>
		<row book="45" chapter="1" verse="22-25" tag="">[22] Amaute pil a kisak mahmah uh hangin a hai mahmah uh ahi hi. [23] A hing tawntung Pasian bia loin, mi, vasa, ganhing, ahih kei leh a bokvak ganhingte tawh a kibang limte a bia zawsop uh hi. [24] Mihingte tua zahta-in hailua uh ahih manin amau ututin a gamtat theih nadingun Pasian in khahkhong vet a, a zumhuai mahmahpi-in a gamta uh hi. [25] Amaute in a man ahi Pasian’ thu um nuam lo uh a, a tawntungin phat dingin a kilawm a Piangsak pa bia loin, Pasian’ bawlsa nate bia-in a zui uh hi. Tu-a bangin hi takpi uh hi.</row>
		<row book="46" chapter="6" verse="9" tag="">[9] Migilote, Pasian’ Ukna sungah a lut hetloh nading thu na thei uh hi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal le pasal a khialte,</row>
		<row book="46" chapter="10" verse="7" tag="">[7] amaute pawlkhat in a biak bangin milim i bia kei ding hi. Lai Siangtho in, “Anne zune dingin mite tu uh a, tua khit ciangin a lam dingin a ding uh hi,” na ci hi.</row>
		<row book="46" chapter="10" verse="14" tag="">[14] Tua ahih manin lawm itte aw, milim biakna pelh un.</row>
		<row book="46" chapter="10" verse="18-21" tag="">[18] Israel mite’ thu ngaihsun dih un. Biakna sa a ne khempeuh pen biakna tau tungah Pasian biakna thu-ah a kipawl hi lo ahi uh hiam? [19] Hih bang ka cih ciangin bang ka cihnopna ahi hiam? Milim ahi a, milim biakna sa ahi zongin thupi hi, a cinuam ka hi kei hi. [20] Ka cihnopna pen, lawkite in gan a gawh uh ciangin dawi a biakna uh hi a, Pasian a biakna uh hi lo hi. Dawi biakna-ah note na kihel ding uh ka hong deih kei hi. [21] Note in Topa tawh nekkhawmna hai sung pan le dawi tawh nekkhawmna hai sung panin na dawnkhawm thei kei ding uh hi. Topa tawh nekkhawmna an leh dawi tawh nekkhawmna an zong na nekhawm thei kei ding uh hi.</row>
		<row book="46" chapter="12" verse="2" tag="">[2] Lawki na hih lai-un a pau thei lo milimte’ thu-in na gamta uh a, na lungsim uh tua milimte in hong zo mahmah hi.</row>
		<row book="48" chapter="4" verse="8" tag="">[8] A beisa hunah Pasian thei lo na hih manun Pasian ahi lo vangliatna a neite’ sila-in na om uh hi.</row>
		<row book="48" chapter="5" verse="19-21" tag="">[19] Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, [20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="51" chapter="3" verse="5" tag="">[5] Tua ahih manin nulepa mawhna, a kilawm lo gamtatna, hukna lanna, a hoih lo lunggulhna, le milim biakna nam khat ahih manin huaihamna ahi note sungah a om leitung lungsimte na sisak un.</row>
		<row book="60" chapter="4" verse="4" tag="">[4] Tu-in note in dawibiate pawlpih nawn loin ut utin na phengtat loh uh ciangin lamdangsa-in note hong kosia uh hi.</row>
		<row book="62" chapter="5" verse="21" tag="">[21] Ka itte aw, milim na biakkhak loh nadingun na kidawm un.</row>
		<row book="66" chapter="2" verse="14" tag="">[14] Ahi zongin note ka hong mawhsak nading thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam’ thuhilhnate a um mi pawlkhat note lakah a om hi.</row>
		<row book="66" chapter="2" verse="20-22" tag="">[20] Ahi zongin note ka hong mawhsak nading thu khat om hi. Kamsang numei ka hi, ci-in thu a gen Jezebel na nial kei uh hi. Ama thuhilhna hangin ka nasemte in numei-pasal paktatna gamta-in milim biakna ante a ne uh hi. [21] Tua numei a kisikkik nading hun ka piak hangin a paktatna panin kihei nuam lo hi. [22] Tua ahih manin tu-in tua numei tawh a paktatna uh panin a kisikkik kei uhleh tua numei le amah tawh a paktat mi khempeuh, lupna ngaksakin nakpitakin gimna ka thuaksak ding hi.</row>
		<row book="66" chapter="9" verse="20" tag="">[20] Hih gimna tawh a si lo midangte pen amau’ gamtatnasa panin kikhelkik nuam lo uh hi. Dawi a biaknate uh, khua a mu thei lo, khua a za thei lo, lam a pai thei lo ngun, kham, sumngo, suang, le sing a kibawl milim a biakte uh khawl tuan lo uh hi.</row>
		<row book="66" chapter="13" verse="14" tag="">[14] Ganhing masa omna-ah nalamdang bawltheih nading thu ngah ahih manin a nalamdang bawlna tawh leitungah a om mi khempeuh khem a, namsau tawh a si ding zahin a kisat liamsa hinapi a nungta lai ganhing pahtawi nading milim khat a bawl nadingun a gen hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
		<row book="66" chapter="22" verse="14-15" tag="">[14] Khuapi kulhkongpi sungah a luttheih nading le nuntakna singgah a nektheih nadingun a puan uh a siangin a sawp mite, mi hampha ahi uh hi. [15] Ahi zongin a lampial mite, aisan mite, a paktat mite, mi thatte, milim biate, le zuaugen nuamsa-in zuau a gengen mite, khuapi pualamah a om uh hi.</row>
	</category>
	<category id="72">
		<row book="1" chapter="1" verse="28" tag="">[28] Pasian in amaute thupha pia a, Pasian in amaute tungah, “Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un,” a ci hi.</row>
		<row book="1" chapter="4" verse="1" tag="">[1] Tu-in mipa in ama zi Eve luppih a, amah gai-in Kain nei a, “ TOPA’ huhna tawh mi khat ka ngah khin hi,” ci hi.</row>
		<row book="1" chapter="9" verse="6" tag="">[6] Mi a that peuhmahte pen, midangte in amah that ding hi. Bang hang hiam cih leh Pasian in ama lim bangin mi bawl hi.</row>
		<row book="1" chapter="25" verse="21-22" tag="">[21] Isaac in TOPA’ tungah a zi a dingin thu ngen hi. Bang hang hiam cih leh amah ciing hi. TOPA in ama thungetna pia a, a zi Rebekah gai hi. [22] Ama sungah a naute kilaigawp hi. Amah in, “Hih bang ahihleh bang hangin nungta se ka hi hiam?” a ci hi. Tua ahih ciangin TOPA kiangah thukan dingin amah pai hi.</row>
		<row book="1" chapter="38" verse="24" tag="">[24] Tua zawh kha thum ciangin Judah tungah, “Na monu Tamar paktatin gamta hi. Tua tham loin paktatna tawh naupaii hi,” ci-in kigen hi. Judah in, “Amah paikhiatpih un; amah kihaltum hen,” a ci hi.</row>
		<row book="2" chapter="20" verse="13" tag="">[13] “Mi na that kei ding uh hi.</row>
		<row book="2" chapter="21" verse="22" tag="">[22] “Mite kitawngin numei naupaii khat liamsak a, tatolhin; ahi zongin siatna in a zuihbeh kei nakleh, tua nu’ pasal in ama tunga a cihzah tawh kituakin tua numei a liamsak mi kigam ding a, thukhente’ khenna bangin amah liau ding hi.</row>
		<row book="4" chapter="5" verse="27-28" tag="">[27] Amah in a tui a dawnsak khit ciangin, tua nu amahmah kininsakin a pasal tungah thuman loin gamta ahihleh, tua tuisia pen ama sungah tumin nasak velval ding a, a pumpi pawmin a pheipi teem ding a, tua numei pen mite lakah hamsiatna-in kizang ding hi. [28] Ahih hangin amahmah a kininsak hi loin a siang ahihleh, tua nu suakta-in ta nei thei ding hi.</row>
		<row book="4" chapter="12" verse="12" tag="">[12] A nu’ sung panin a suahkhiat ciangin a pum phel langkhat a bei misi bangin Miriam hisak kei in,” a ci hi.</row>
		<row book="5" chapter="5" verse="17" tag="">[17] “‘Mi na that kei ding uh hi.</row>
		<row book="10" chapter="12" verse="14" tag="">[14] Ahi zongin, hih bangin gamtatna tawh TOPA thusim peuhmah lo na hih manin nang’ sung panin a hong piang naungek si ding hi,” a ci hi.</row>
		<row book="12" chapter="15" verse="16" tag="">[16] Tua hun laitakin Menahem in Tappuah le a sunga teng khempeuh le Tirzah pan a kipan a gam sungteng a luh hi. Bang hang hiam cih leh amaute in ama a dingin a kongpite uh hong lo uh hi. Tua ahih ciangin amah in luhin, a sunga om numei naupaii khempeuh a phelkham hi.</row>
		<row book="12" chapter="19" verse="3" tag="">[3] Amaute in ama kiangah, “Hezekiah in hih bangin ci hi: ‘Tuni pen lungkham ni, hong kitai ni, mindai ni ahi hi. Naungekte a suah hun tung a, amaute hinkhiatna ding thatang om lo hi.</row>
		<row book="18" chapter="1" verse="21" tag="">[21] Tua ciangin amah in, “Ka nu sung panin guaktangin ka suak a, guaktang mahin ka ciahkik ding hi. TOPA in hong pia a, TOPA mah in hong lakik hi. TOPA’ min kiphat ta hen,” a ci hi.</row>
		<row book="18" chapter="3" verse="3" tag="">[3] “Ka suah ni, le ‘Pasal naungek khat kipaii hi,’ a kicih zan beimang hen!</row>
		<row book="18" chapter="3" verse="16" tag="">[16] Bang hangin a hun cing lo-a suakte bang, khuavak a mu man loin a si naungekte bangin hong kiseelcip hoh lo ahi hiam?</row>
		<row book="18" chapter="31" verse="15" tag="">[15] Kei a hong piangsak Pasian mah in keima nasemte zong a piangsak ahi hi.</row>
		<row book="18" chapter="10" verse="8-12" tag="">[8] “Nangma khut tawh kei hong lomin na hong piangsak a, tu-in nangma khut mah in kei hong lehsuksiat hi. [9] Leivui pana kei nong bawlna hong phawkkik in. Leivui mahin hong dengvui kik takpi ding na hi hiam? [10] Kei ka pian nadingin ka pa’ tungah tha na guan a, ka nu’ sungah kei nong khangsak hi. [11] Guh le thaguite tawh ka pumpi ding nong bawl a, sazang le vun tawh tua guhte nong tuamsak hi. [12] Kei, nuntakna hong pia-in, nong it tawntung a, nangma hong kepna hangin kei ka nungta hi.</row>
		<row book="19" chapter="22" verse="9-10" tag="">[9] Ahih hangin nang pen gil sung panin kei a hong suaksakpa na hi a, ka nu’ ang sungah a muanhuai-in keimah na hong kem hi. [10] Ka suah tung a kipan nangma tungah kong tung a, ka nu in hong paii lai a kipan keima Pasian na hi hi.</row>
		<row book="19" chapter="51" verse="5" tag="">[5] A khialsa mahin kei ka suak a, ka nu in a gil sungah hong paii tung a kipan a mawh sa ka hi hi.</row>
		<row book="19" chapter="127" verse="3" tag="">[3] En un, tate pen TOPA’ tung pana letsong hi a, tapate pen ama hong piak thupha ahi hi.</row>
		<row book="19" chapter="139" verse="13-16" tag="">[13] Bang hang hiam cih leh ka pumpi na khempeuh na hong piangsak a, ka nu’ gil sungah keimah nong khuituah hi. [14] Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi. [15] A thukna sung mun simthamah kei hong kikhuituahin hong kibawl laitakin, ka guh ka taang, na mai-ah kiliah lo hi. [16] A kipiangsak nai lo keima pumpi nate na mit in a mu hi. Ka pumpi nate khat beek a om ma, ka ni zah ding a kiciangtan laitakin, tuate khempeuh na laibu sungah kigelh khin hi.</row>
		<row book="20" chapter="24" verse="11-12" tag="">[11] Thah dinga a kikaikhia mipa honkhia inla, sih nading mun a zuan mipa lehkaih kik in. [12] Ke’n theikha kei ing, na cihnop hangin lungsim a thei Pasian in theitel veve hi; nang hong encik Pasian in hong teltheihna phawk in. Mi khempeuh a gamtatna bangin a thukkik ding hi.</row>
		<row book="20" chapter="31" verse="8" tag="">[8] Thu a gen thei lo mite a dingin thu gensak inla, a huh ding a om lo mite panpih in.</row>
		<row book="21" chapter="11" verse="5" tag="">[5] Nupi gai khat sungah nuntakna thak bangci kipat hiam, ci-in na theihzawh loh mah bangin na khempeuh a bawl Pasian’ nasepna na theizo ngei kei ding hi.</row>
		<row book="23" chapter="44" verse="2" tag="">[2] Nangmah a hong bawl, gil sung panin nang a hong piangsak, nang a hong huh ding TOPA in hih bangin ci hi: Ka nasempa Jakob aw, ka teelsa Israel aw, lau kei in.</row>
		<row book="23" chapter="44" verse="24" tag="">[24] Gil sung panin nangmah a hong piangsak, nangmah hong Honpa, TOPA in hih bangin ci hi: “Keimah in na khempeuh bawlin, keimah guak in vantungte zalin, kuama seppih lohin leitung ka zal hi.</row>
		<row book="23" chapter="49" verse="1" tag="">[1] Tuipi gei-a om gamte aw, ka thu ngai un. Gamlapi-a om mihingte aw, ka thu ngai un. Ka suah ma-in TOPA in kei hong teel a, ka nu sungah ka om lai-in amah in keima min hong pulak khin hi.</row>
		<row book="23" chapter="49" verse="15" tag="">[15] Ahih hangin TOPA in, “Ama sung panin a suak a tapa a hehpih lo ding zahin nupi khat in ama nawi a teep naungek mangngilh thei ding ahi hiam? Hihte nangawn in mangngilhkha thei ding a, ahi zongin keimah in kong mangngilh kei ding hi.</row>
		<row book="24" chapter="1" verse="5" tag="">[5] “Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi,” hong ci hi.</row>
		<row book="24" chapter="20" verse="17" tag="">[17] Bang hang hiam cih leh amah in ka nu’ gil sungah kei hong that lo hi. Hong that hileh ka nu’ gil sung ka han suakpah ding hi.</row>
		<row book="28" chapter="9" verse="14" tag="">[14] TOPA aw, hih mite tungah na piak ding bang hong ngen ding ka hi hiam? Amaute tatolhsak inla, a nawizu uh kangsak in.</row>
		<row book="28" chapter="12" verse="3" tag="">[3] Jakob in a nu sung nangawn pek panin a sanggampa sawk pah a, a khangham ciangin zong Pasian tawh kilai hi.</row>
		<row book="28" chapter="13" verse="16" tag="">[16] Israel-te in a Pasian uh lehdo uh ahih manin a mawhna uh thuak ding uh hi. Gal sungah amaute si ding uh a, a naungekte uh lei kidenna ding a, a nupi naupaiite uh kikuikham ding hi, a ci hi.</row>
		<row book="39" chapter="24" verse="12" tag=""/>
		<row book="42" chapter="1" verse="15" tag="">[15] Topa’ muhna-ah amah milian khat hi ding hi. Amah in leenggahzu ahi a, khamtheihzu khat peuhpeuh ahi zongin ne lo ding hi. A suah phet a kipanin Kha Siangtho tawh kidim ding hi.</row>
		<row book="42" chapter="1" verse="36" tag="">[36] Na behnu Elizabeth zong thei in. A ciing hi, kici napi-in a teek mahmah zawh nungin naupaii a, tu-in a naupaii zawh kha guk pha ta hi.</row>
		<row book="42" chapter="1" verse="41-44" tag="">[41] Elizabeth in Mary’ hopihna awging a zak ciangin a sunga a naupaii a hong diang hi. Elizabeth zong Kha Siangtho tawh hong kidim a, [42] nakpitakin kiko-in, “Numei khempeuh lakah thupha ngah pen nu na hi a, na neih ding naungek in thupha ngah ding hi. [43] Ka Topa’ nu kei kiangah hong hawh nadingin, bang hangin hih bang thu lian kei tungah hong tung ahi hiam? [44] Bang hang hiam cih leh nong hopihna awging ka zak phetin ka sunga naungek nuamin a diang hi.</row>
		<row book="42" chapter="23" verse="29" tag="">[29] Bang hang hiam cih leh mite in, ‘Ta a nei ngei lo, naungek nawi a teepsak ngei lo numei ciingte mi hampha mahmah ahi hi,’ a cih hun hong tung ding hi.</row>
		<row book="43" chapter="16" verse="21" tag="">[21] Numei in a ta a suahhun a tun ciangin na sa ahih manin a dah hi. Ahi zongin a ta a suahkhit ciangin leitungah naungek khat a piangsak khin ahihna hangin lungdamin a natna teng a mangngilh ta hi.</row>
		<row book="44" chapter="7" verse="19" tag="">[19] I mipihte na khemgawpin na khelbawl a, a ta ngeekte uh a sih nadingin inn panin mun dangah a koihkhia sak hi.</row>
		<row book="45" chapter="1" verse="18" tag="">[18] Mihingte in a mawhna le a gitlohna hangun Pasian’ thuman seelcip uh ahih manin van panin a hehna hong kilang sakin a gimpiakna dingzia hong kilangsak hi.</row>
		<row book="45" chapter="1" verse="28-29" tag="">[28] Mite in a man ahi Pasian’ thu ngaihsutin nei nuam lo uh ahih manin amaute’ ngaihsut hoih lo bangin a gamtat theih nadingun Pasian in a khahkhia hi. Tua ahih manin a gamtat dingun a kilawm lopipi-in a gamta uh hi. [29] Siatna nam khempeuh ahi, hoih lohna, huaihamna, khatlekhat kisiatsak nopna, hazatna, mi thahna, kitotna, khemna, a sialam bekbek ngaihsutna, zuau genna,</row>
		<row book="48" chapter="1" verse="15" tag="">[15] Ahi zongin Pasian in a hong hehpihna tawh ka suahma pekin kei hong teelin ama na a sem dingin hong sam khin hi. Keimah in ama Tapa hanga lungdamna thu, Gentail mite lakah ka hilhtheih nadingin kei tungah a Tapa hong kilatsak hun laitakin kuama kiangah thu dongin ka pai kei a,</row>
		<row book="66" chapter="12" verse="2" tag="">[2] Tua numei naupaii hi a, nausuah natna tungta ahih manin na sa-in a kiko hi.</row>
	</category>
	<category id="73">
		<row book="1" chapter="1" verse="28" tag="">[28] Pasian in amaute thupha pia a, Pasian in amaute tungah, “Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un,” a ci hi.</row>
		<row book="1" chapter="18" verse="19" tag="">[19] Im kei ning. Bang hang hiam cih leh TOPA in Abraham’ tunga a ciamsa thu a tunsak theih nadingin ama khita a tate le a innkuanpihte in thuman le thutangin nasepna tawh TOPA’ thupiakte a zuih theih nadingun a hilh dingin amah ka teel khin hi,” a ci hi.</row>
		<row book="1" chapter="30" verse="1" tag="">[1] Rachel in Jakob tawh ta a neih lohna a kimuh ciangin, amah in a sanggamnu eng hi. Amah in Jakob kiangah, “Ta hong pia in, tua ahih kei leh si ning!” a ci hi.</row>
		<row book="1" chapter="33" verse="5" tag="">[5] Esau khuadak to-in nupite le naupangte a muh ciangin amah in, “Nang tawh a om hihte kua ahi hiam?” a ci hi. Jakob in, “Pasian in hehpihna tawh na nasempa a piak tate ahi hi,” a ci hi.</row>
		<row book="2" chapter="1" verse="21" tag="">[21] Naudomte in Pasian zahtak uh ahih manin amah in amaute tungah suanlekhak a pia hi.</row>
		<row book="2" chapter="20" verse="5" tag="">[5] Tuate’ mai-ah na kun kei ding uh a, tuate na bia kei ding uh hi. Bang hang hiam cih leh keimah note’ TOPA Pasian, a aam Pasian ka hi a, kei hong mudahte’ tungah pate’ mawhna tate’ tungah khang thum khang lina dongin thuk-in,</row>
		<row book="2" chapter="20" verse="12" tag="">[12] “ TOPA na Pasian un note hong piak leitang tungah na khan uh a sau theih nadingin na nu le na pa uh zahtak un.</row>
		<row book="5" chapter="6" verse="7" tag="">[7] Na tate uh tungah limtakin na hilh ding uh a, na innsung uhah na tut uh ciang, lampi-ah na pai uh ciang, na lup ciang uh le na thawh ciangun tua thute na gengen ding uh hi.</row>
		<row book="5" chapter="11" verse="19" tag="">[19] Na tate uh tungah na hilh ding uh a, na innsung uhah na lut laitak, lampi-ah na pai laitak, na lup ciang uhleh na thawh ciangun tuate genin na nei ding uh hi.</row>
		<row book="5" chapter="28" verse="4" tag="">[4] “Note’ sung pana piangte, le na leitang uh pana piangte, le na ganhing uh pana piang, na bawngte uh pungin na tuuhonte uh tungah thupha om ding hi.</row>
		<row book="5" chapter="29" verse="29" tag="">[29] “ TOPA i Pasian in hong lahkhiat loh thusim om a, ahih hangin hih thukham sunga om thute khempeuh i zuih theih nadingin hong lakkhia a, eite le i suan i khakte’ zuih tawntung ding ahi hi.</row>
		<row book="9" chapter="1" verse="5-20" tag="">[5] Amah in Hannah a it hangin TOPA in amah ta neisak lo ahih manin Hannah tungah tanh khat bek a pia hi. [6] TOPA in amah ta neisak lo ahih manin amah a el a zipih in amah nakpitakin phin zel, hehsak zel hi. [7] Tua ahih ciangin a kumkumin tua bangin hi den uh hi. TOPA’ inn-ah a paitoh simin Peninnah in Hannah phin zel hi. Tua ahih ciangin Hannah kapin an ne lo hi. [8] Tua ciangin ama pasal Elkanah in, “Hannah aw, bang hangin kap na hi hiam? Bang hangin an ne lo na hi hiam? Bang hangin na lungsim dah ahi hiam? Kei pen tapa sawm sangin nang a dingin hoihzaw hi lo ka hi hiam?” a ci hi. [9] Amaute in Shiloh-ah an a nek khit uh ciangin khatvei Hannah ding khia-in biakinn-ah thungen dingin a pai hi. Tua hun laitakin TOPA’ biakinn kongkhak khuam pangah siampi Eli na tu hi. [10] Tua nu nakpitakin lungkhamin TOPA’ tungah thu ngenin nakpitakin a kap hi. [11] Amah in thuciamna khat bawlin, “Vanglian TOPA aw, nangmah in na nasemnu’ gimna nong et takpi a, keimah hong phawkin na nasemnu hong mangngilh loin na nasemnu tungah tapa khat nong piak leh, TOPA’ tungah a khan tawntungin amah kong pia ding a, ama lu-ah mulkiatna kitah lo ding hi,” a ci hi. [12] TOPA’ mai-ah thungenin a om laitakin Eli in tua nu’ kam na en hi. [13] Hannah a lungsimah pau hi. A mukte bek lingin a awging kiza lo ahih ciangin Eli in tua numei zukhamin ngaihsun hi. [14] Tua ahih ciangin Eli in ama kiangah, “Bang tanvei zu kham ding na hi hiam? Na leenggahzu nek khawl in,” a ci hi. [15] Ahih hangin Hannah in dawngin, “Hilo hi, ka topa aw; kei pen nakpitakin a lungkham numei ka hi hi. Leenggahzu ahi a, khamtheihzu ahi zongin ka ne kei a, TOPA’ mai-ah ka lungsim a sungkhia ka hi hi. [16] Lungkhamna le gimna tawh a pau ka hih manin numei ginalo bangin na nasemnu hong ngaihsun kei in, a ci hi. [17] Tua ciangin Eli in dawngin, “Nuam takin pai in. Israel-te’ Pasian in ama tungah na ngetsa thu hong pia hi,” a ci hi. [18] Tua ciangin numei in, “Nangma mitah na nasemnu maipha hong musak in,” a ci hi. Tua ciangin tua numei pai-in an ne a, dahmai pua nawn lo hi. [19] Amaute zingsangin tho baihin biakinn-ah TOPA a biak khit uh ciangin amaute’ khua Ramah-a a inn uhah a ciahkik uh hi. Tua ciangin Elkanah in a zi Hannah luppih a, TOPA in tua nu’ thungetna a pia hi. [20] A hun ciangin Hannah gai-in tapa khat nei a, a min Samuel a phuak hi. Bang hang hiam cih leh amah in, “ TOPA’ tung panin amah ka nget ahi hi,” a ci hi.</row>
		<row book="9" chapter="1" verse="27" tag="">[27] Hih naupang ka ngen hi. TOPA in ama tungah keima ngetna hong pia hi.</row>
		<row book="9" chapter="2" verse="18" tag="">[18] Samuel pen saihadial siampipuan silhin TOPA’ mai-ah na a sem naupang khat ahi hi.</row>
		<row book="9" chapter="2" verse="26" tag="">[26] Tu-in naupang Samuel a pumpi khangin TOPA le mite’ maipha a ngahtoto hi.</row>
		<row book="11" chapter="3" verse="7" tag="">[7] Tu-in, TOPA ka Pasian aw, kei pen naupangno khat hinapi-in ka pa David’ munah kumpi-in na nasempa nong koih hi. Bangci gamtatin bangci nasep ding cih ka theih khat zong om lo hi.</row>
		<row book="19" chapter="8" verse="2" tag="">[2] naungekte le naupangte’ kam tawh nangmah phatna la kisa hi. Gal na neih manin galte le langpangte na daihsakna dingin panmunkip na bawl khin hi.</row>
		<row book="19" chapter="22" verse="10" tag="">[10] Ka suah tung a kipan nangma tungah kong tung a, ka nu in hong paii lai a kipan keima Pasian na hi hi.</row>
		<row book="19" chapter="112" verse="1-2" tag="">[1] TOPA phat un. TOPA zahtakin a thupiaknate nuam a sa mahmah mi, thupha ngah mi ahi hi. [2] Ama suanlekhakte leitungah vanglian ding a, a lungsim thutang mite’ suanlekhakte thupha kipia ding hi.</row>
		<row book="19" chapter="113" verse="9" tag="">[9] Amah in tasel numei tungah ta guan a, ta a nei nu a lungdamin a bawl hi. TOPA phat un.</row>
		<row book="19" chapter="127" verse="3-4" tag="">[3] En un, tate pen TOPA’ tung pana letsong hi a, tapate pen ama hong piak thupha ahi hi. [4] Mi khat in a khangno lai-in a neih tate pen galhang pa’ khutsunga a om a thaltangte tawh kibang hi.</row>
		<row book="20" chapter="1" verse="8-9" tag="">[8] Ka ta aw, na pa’ hong thuhilhna hoihtakin zui inla, na nu’ hong thugente ngai in. [9] Tua thuhilhnate in na gamtat hong hoihsak ding a, kizepna lukhu le kizepna khi bangin hong etlawmsak ding hi.</row>
		<row book="20" chapter="13" verse="22" tag="">[22] Midikte in a tu a tate’ luah ding gamh nei uh a, mawhneite’ neihsate ahihleh midikte a’ ding hi lel hi.</row>
		<row book="20" chapter="13" verse="24" tag="">[24] A ta a tai nuam lote a ta mudah hi a, a ta a itte in limtakin thuhilhin a tai hi.</row>
		<row book="20" chapter="15" verse="5" tag="">[5] A pa’ hilhna a ngai nuam lote mihai hi a, hilhna a mang nuamte mipil ahi hi.</row>
		<row book="20" chapter="17" verse="6" tag="">[6] Tute pen puteekte a dingin minthanna lukhu hi a, tate pen pate’ minthanna ahi hi.</row>
		<row book="20" chapter="19" verse="18" tag="">[18] Thu hong mantheih lai-in na ta thuhilh in; na hilh kei leh a siatna ding a deih na hi hi.</row>
		<row book="20" chapter="19" verse="26-27" tag="">[26] A pa nawtgawpin a nu a notkhia tapa pen zumna le mindaina a piangsak tapa ahi hi. [27] Thuhilhna a mang nuam lo tapa pen pilna a thei kha lo ding tapa ahi hi.</row>
		<row book="20" chapter="20" verse="11" tag="">[11] Naupangte nangawn mi citak mihoih ahihna a gamtatna panun kimukhia thei hi.</row>
		<row book="20" chapter="22" verse="6" tag="">[6] Naupang khat a neulai-in lampi man tawnsak lecin a teek dongin lampial nawn lo ding hi.</row>
		<row book="20" chapter="22" verse="15" tag="">[15] Naupangte a hai gamtat a ngeina hi a, deihtakin pangbetna in mihoih suaksak thei hi.</row>
		<row book="20" chapter="23" verse="13-14" tag="">[13] Naupangte sat ding lunghiang kei un; satna hangin si lo ding hi. [14] Ciangduai tawh sat le-uhcin nuntaklawh zaw ding uh hi.</row>
		<row book="20" chapter="23" verse="22" tag="">[22] Nangma pianna na pa’ thu ngai inla, na nu a teek ciangin simmawh bawl kei in.</row>
		<row book="20" chapter="23" verse="24" tag="">[24] Ta hoih a nei pa a lung dam ding a, ta pil a nei pa a ta’ tungah lungkim ding hi.</row>
		<row book="20" chapter="24" verse="17-18" tag="">[17] Na galte in gimna a ngah ciangin lungdam kei inla, a puk ciangin kipak kei in. [18] Bang hang hiam cih leh TOPA in hong thei-in nang tungah lungkim lo ding a, na galte tungah heh nawn loin gim pia lo kha ding hi.</row>
		<row book="20" chapter="29" verse="15" tag="">[15] Ciangduai le tai-na in pilna guan a, a kikhahkhong ta in a nu maizumsak hi.</row>
		<row book="23" chapter="8" verse="18" tag="">[18] En un, TOPA in kei hong piak ka tate le keima pumpi pen Zion Mual tungah a teng Vanglian TOPA’ tung panin Israel mite’ sungah lim le kihilna ka hi uh hi.</row>
		<row book="23" chapter="54" verse="13" tag="">[13] “ TOPA in na tapate khempeuh hoihtakin hilh ding a, na tapate daupai mahmah ding uh hi.</row>
		<row book="24" chapter="1" verse="4-9" tag="">[4] TOPA in kei hong hopih a, [5] “Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi,” hong ci hi. [6] Tua ciangin keimah in, “Ah, Topa PASIAN aw, kei thugen ka siam kei a, naupang khat ka hi lel hi,” ka ci hi. [7] Ahih hangin TOPA in, “‘Naupang khat ka hi lel hi,’ ci kei in; bang hang hiam cih leh kong puakna khempeuhte kiangah na pai ding a, kong sawl peuhpeuh na gen ding hi. [8] Amaute kihta kei in; bang hang hiam cih leh nangmah a hong hu dingin ka hong ompih hi, TOPA in kong ci hi,” hong ci hi. [9] Tua ciangin TOPA in a khut tawh hong zam phei-in ka muk hong lawnsakin hong hopih hi. “En in, ka thute na kam sungah kong koih khinzo hi.</row>
		<row book="24" chapter="9" verse="21" tag="">[21] Bang hang hiam cih leh tawlet vang panin sihna hong lut a, kumpipa’ inn sungah zong sihna hong lut hi. Kongzing a naupangte vatmang a, sumbuk a tangvalte vatlum hi.</row>
		<row book="39" chapter="2" verse="15" tag="">[15] Pasian in na zite uh tawh pumkhat, lungsim khat ahi dingin hong bawl hi lo ahi hiam? Hih bangin a hong bawlna pen bang a deihna ahi hiam? Pasian’ mi taktak ahi ding tate i neih theih nading ahi hi. Tua ahih manin na khangno lai-un na tenpih na zi uh tawh na thuciamna uh na palsatkhak loh nadingun kidawm un.</row>
		<row book="40" chapter="18" verse="2-4" tag="">[2] Jesuh in naupang khat samin amaute mai-ah dingsak a, [3] “A man mahmahin note kiangah kong genin-ah: Note kikheelin naupang na bat kei uhleh vantung ki-ukna sungah na lut ngei kei ding uh hi. [4] Hih naupang bangin a kiniamkhiat mite, vantung ki-ukna sungah a lianpen hi ding hi.</row>
		<row book="40" chapter="18" verse="10" tag="">[10] “Hih naupangnote khatpeuh na simmawhkhak loh nadingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uh hi.</row>
		<row book="40" chapter="18" verse="14" tag="">[14] Tua mah bangin vantungah a om na Pa un hih naupangnote khat zong a sih ding a deih kei hi.</row>
		<row book="40" chapter="19" verse="13-15" tag="">[13] Tua ciangin mi pawlkhat in a naupangte uh tungah Jesuh in a khut nga-in thu a ngetsak nading deihin a naupangte uh a hong paipih uh hi. Ahi zongin a nungzuite in tua mite na taii uh hi. [14] Jesuh in, “Vantung ki-ukna pen naupangte tawh a kibang mite a’ ding ahih manin, tua naupangte ka kiangah hong paipihsak unla, khaktan kei un,” a ci hi. [15] Tua ciangin Jesuh in naupangnote tungah a khut nga-in thupha a piak khit ciangin a paikhia hi.</row>
		<row book="41" chapter="9" verse="36-37" tag="">[36] Tua ciangin Jesuh in naupang khat la a, amaute laizangah paipihin a ang-ah tawi a, [37] “Keima hangin hih bang naupangno khat a limbawl mi in kei hong limbawl hi a, kei hong limbawl mi in kei hong limbawl hi loin kei hong sawl pa a limbawl ahi hi,” a ci hi.</row>
		<row book="41" chapter="9" verse="42" tag="">[42] Jesuh in, “Mi khatpeuh in kei hong um hih naupangno khat a khialsak ding ahihleh a ngawngah an gawina suang lianpi khat kikhihin tuipi sungah kikhia leh ama a dingin hoihzaw thampek hi.</row>
		<row book="41" chapter="10" verse="13-16" tag="">[13] Mi pawlkhat in a naupangte uh Jesuh in a lawnsak ding deih uh ahih manin hong paipih uh a, ahi zongin a nungzuite in na kham uh hi. [14] Jesuh in tua thu a phawk ciangin a heh suak a, a nungzuite kiangah, “Naupangte kham kei unla, ka kiangah hong paisak un. Bang hang hiam cih leh Pasian’ Ukna sungah hih bang mite a om ahi hi. [15] Hih naupangno khat’ man’ bangin Pasian’ Ukna a mang lo mi peuhmah Pasian’ Ukna sungah om lo ding ahihna thei un,” a ci hi. [16] Tua ciangin naupangnote la-in a ang-ah tawi a, a tung uhah a khut nga-in thupha a pia hi.</row>
		<row book="42" chapter="2" verse="40" tag="">[40] Tua naupang hong khangin hong thahat hi. Lungpilna tawh kidim a, Pasian in thupha a pia hi.</row>
		<row book="42" chapter="2" verse="52" tag="">[52] Jesuh a pumpi le a pilna khang a, ama gamtatna in Pasian le mite a lungkimsak semsem hi.</row>
		<row book="42" chapter="17" verse="2" tag="">[2] Hih naupangno khat a khialh nading a piansak sangin a ngawngah an gawina suang lianpi khat khihin tuipi sungah kikhia leh ama a dingin hoihzaw thampek ding hi.</row>
		<row book="42" chapter="18" verse="15-17" tag="">[15] Jesuh in thupha a piaksak ding a deihna-un mi pawlkhat in a naupangnote nangawn uh Jesuh kiangah hong paipih uh hi. A nungzuite in hih thu a theih uh ciangin amaute na taii uh hi. [16] Ahi zongin Jesuh in naupangnote sam a, “Naupangte hong pai ding khaktan kei un; ka kiangah hong paisak un. Bang hang hiam cih leh naupang a bang mite pen Pasian’ Ukna sungah om thei bek hi. [17] Ke’n kong cihin-ah, naupang bangin Pasian’ Ukna a mang lo peuhmah Pasian’ Ukna sungah om thei lo ding hi,” a ci hi.</row>
		<row book="49" chapter="6" verse="1-4" tag="">[1] Tate aw, na nu na pate uh thu na man ding uh Khristian ngeina hi a, ahi ding mah ahi hi. [2] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi. [3] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi. [4] Pate aw, na tate uh a hehtheih nadingin bawl kei unla, Khristiante ngeina tawh kituakin taii-in hilhin pantah un.</row>
		<row book="51" chapter="3" verse="20" tag="">[20] Tate aw, na nu na pate uh thu man’ tawntung ding pen na Khristian nasep uh ahi hi. Tua bang thumanna in Pasian lungdamsak hi.</row>
		<row book="54" chapter="2" verse="15" tag="">[15] Ahi zongin numei in a kilawm a kituakin upna, itna le sianthona thu-ah kiptakin a om nakleh nausuah gimna sihpih lo ding hi.</row>
		<row book="54" chapter="5" verse="14" tag="">[14] Tua ahih manin, i langte’ hong gensiat nading a om loh nadingin, a khangno lai meigong numeite in pasal nei-in, ta nei-in, amau innkuansung ukin a om ding uh ka deihzaw hi.</row>
		<row book="60" chapter="2" verse="2" tag="">[2] Naungek suakcilte na bang unla, note khangto-in hotkhiatna na ngahtheih nadingun kha thu tawh kisai nawizu siangtho duh belin na nei tawntung un.</row>
		<row book="64" chapter="1" verse="4" tag="">[4] Tate bangin ka hong neih mite a mantakin a gamtatna uh ka zakna hangin ka lungdamna sangin adang lungdamna lianzaw bangmah om lo hi.</row>
	</category>
	<category id="74">
		<row book="1" chapter="14" verse="18-20" tag="">[18] Tua ciangin Jerusalem kumpipa Melkhizedek in an le leenggahzu hong pusuah hi. Amah pen Sang Pen Pasian’ siampi zong ahi hi. [19] Amah in thupha pia a, “Vantung le leitung a bawl, Sang Pen Pasian in Abram thupha pia hen! [20] Na galte na khut sungah a hong pia Sang Pen Pasian in thupha ngah hen,” a ci hi. Abram in na khempeuh sawm-ah-khat ama tungah a pia hi.</row>
		<row book="2" chapter="12" verse="13-14" tag="">[13] Note’ omna inn tunga sisan pen note a dingin lim hi ding hi. Sisan ka muh ciangin note kong paisan ding a, Egypt leitang ka vatgawp ciangin note hong susia ding gimna note’ tungah hong tung lo ding hi. [14] “Hih pen note a dingin phawkna ni hi ding a, note in TOPA’ tungah pawi bawlna ni-in na nei ding uh hi. Na khang tawntungun note in biakna ngeina kip khatin na nei tawntung ding uh hi,” a ci hi.</row>
		<row book="5" chapter="8" verse="3" tag="">[3] Mite, an bek tawh nungta loin TOPA’ kamsung panin a pusuak thu khempeuh tawh nungta hi, ci-in note hong theihsak nadingin, amah in note hong niamkhiatin hong gilkialsak a, note hitaleh na pu na pate uh hitaleh in a theih ngei loh manna tawh hong vak hi.</row>
		<row book="23" chapter="53" verse="5-6" tag="">[5] Ahih hangin eite’ khialhna hangin amah kiliamsak a, eite’ mawhna hangin amah kisatnim hi. Ama gim thuakna hangin nopna i ngah a, ama liamna hangin damna i ngah hi. [6] Eite khempeuh in tuu bangin lam i khial khin a, eite khempeuh eimau san ciatah i pai khin hi. TOPA in eite khempeuh’ mawhnate ama tungah a suan hi.</row>
		<row book="40" chapter="24" verse="28" tag="">[28] “Sapul omna peuhah musane kikaikhawm ding hi.”</row>
		<row book="41" chapter="14" verse="22-24" tag="">[22] Tua bangin an a nek laitakun Jesuh in anlum la-in lungdamna a kohkhit ciangin balnenin a nungzuite tungah pia a, “Ne un; hih pen keima pumpi ahi hi,” a ci hi. [23] Tua ciangin hai la a, lungdamna a kohkhit ciangin a nungzuite tungah pia a, tua hai panin a dawnkim uh hi. [24] Tua ciangin amaute kiangah, “Hih pen mi tampite a dingin a luang, thuciamna thak a kipsak keima sisan ahi hi.</row>
		<row book="42" chapter="22" verse="19-20" tag="">[19] Tua ciangin anlum la-in Pasian tungah lungdamna a kohkhit ciangin amaute tungah pia a, “Hih pen note a dingin a hong kipia keima pumpi ahi hi. Keimah nong phawk nadingun na ne un,” a ci hi. [20] Tua mah bangin an a nekkhit uh ciangin amaute tungah hai pia a, “Hih leenggahzu pen note a dingin a luangkhia, Pasian’ thuciamna thak a kipsak ka sisan ahi hi.</row>
		<row book="42" chapter="24" verse="34-35" tag="">[34] “Topa hingkik khin takpi hi. Simon kiangah na kilak khinzo hi,” ci-in a kigengen laitak uh a tuak uh hi. [35] Tua ciangin tua mi nihte in zong a lam pai laitak uha thupiang teng le anlum a balnen ciangin Topa ahih lamtak a theihnate uh a gen uh hi.</row>
		<row book="42" chapter="24" verse="30" tag="">[30] Amaute tawh an ne dingin a tut ciangin Jesuh in anlum la a, Pasian tungah lungdamna a kohkhit ciangin balnenin amaute a pia hi.</row>
		<row book="43" chapter="4" verse="14" tag="">[14] ahi zongin keima piak ding tui a dawn khempeuh dangtak kik nawn lo ding uh hi. Tua ka piak tui a dawnte sungah nuntakna tuinak piang ding a, a nungtasak paisuak ding hi,” a ci hi.</row>
		<row book="43" chapter="6" verse="35" tag="">[35] Tua ciangin Jesuh in, “Kei pen nuntakna an ka hi hi. Ka kiangah hong paite gilkial ngei nawn lo ding a, kei hong umte dangtak ngei nawn lo ding hi.</row>
		<row book="43" chapter="6" verse="47-51" tag="">[47] A mantakin kong genin-ah, kei hong umte bek in nuntak tawntungna ngah hi. [48] Kei pen nuntakna an ka hi hi. [49] Na pu na pate un gam sungah manna ne uh a, a vekpi-un si veve uh hi. [50] Ahi zongin vantung panin a hong pai an a ne mi peuhmah si lo ding hi. [51] Kei pen vantung panin a hong paisuk nuntakna an ka hi hi. Tua an a ne mi peuhmah nungta tawntung ding hi. Leitung mite a nuntak nadingin ka piak ding an pen keima sa ahi hi,” a ci hi.</row>
		<row book="43" chapter="6" verse="53-58" tag="">[53] Tua ahih manin Jesuh in amaute kiangah, “A mantakin kong genin-ah, Mihing Tapa’ sa na nek kei uh a, a sisan na dawn kei uhleh note sungah nuntakna om lo ding hi. [54] Ka sa ne-in ka si a dawnte a nungta tawntung hi a, nitawp ni ciangin ka hingsak ding hi. [55] Bang hang hiam cih leh ka sa, an taktak hi a, ka sisan, dawn ding tui taktak ahi hi. [56] Ka sa ne-in ka si a dawnte pen kei tawh pumkhat ka hi uh hi. [57] A nungta Pa Pasian in kei hong sawl ahih manin ama hangin ka nuntak mah bangin keima sa a ne mite zong keima hang mahin nungta ding hi. [58] Tua ahih manin kei pen vantung panin a hong pai an ka hi a, na pu na pate un ne-in a sih veve-na ante tawh kibang lo hi. Hih kei’ hong piak an a nete ahihleh nungta tawntung ding hi,” a ci hi.</row>
		<row book="43" chapter="11" verse="25" tag="">[25] Tua ciangin Jesuh in, “Keimah in a sisa mite thosakin a hingsak thei pa ka hi hi. Kei hong um mi peuhmah a sih hangin nungta ding hi.</row>
		<row book="43" chapter="13" verse="26-27" tag="">[26] Jesuh in, “Anlum, meh sungah diahin ka piak ding pa ahi hi,” a cih khit ciangin a anlum diahin Simon Iskariot’ tapa Judas a pia hi. [27] Judas in tua an a nek khit phetin ama sungah Satan hong lutpah hi. Tua ahih manin Jesuh in ama kiangah, “Na hih ding peuhpeuh hihpak in,” a ci hi.</row>
		<row book="44" chapter="20" verse="7" tag="">[7] Sani nitakin an nekhawm dingin ka kikhawm uh a, a zing ciangin a ding khia ding ahih manin Paul in a thuhilh zankim ciang dong a zomsuak hi.</row>
		<row book="44" chapter="20" verse="11" tag="">[11] Tua ciangin inn dawl tungnungah kahto kikin anlum balnenin thu um mite tawh a nekhawm hi. Zingsang khuavak dong amaute tawh thu kikum uh a, tua ciangin a ding khia hi.</row>
		<row book="46" chapter="10" verse="16-17" tag="">[16] Nekkhawm bawlna-ah leenggahzu hangin Pasian tungah lungdamna ko-in i dawn ciangin Khrih sisan hangin thuphate eite in zong a ngahkhawm cihna hi lo ahi hiam? I balnen anlum i nek ciangin zong Khrih pumpi hangin thuphate mah a ngahkhawm cihna hi lo ahi hiam? [17] Anlum khat bek hi a, eite mi tampi hinapi-in tua lum khat bek mah nekhawm ihih manin eite pumkhat bek mah ihi hi.</row>
		<row book="46" chapter="11" verse="20-21" tag="">[20] Nekkhawmna a bawl dingin note na kikhop uh ciangin Topa’ Nekkhawmna a ne dingin na pai kei uh hi. [21] Bang hang hiam cih leh nekkhawmna ne dingin na pai uh ciangin pawlkhatte amau’ an tawh na tung masa-in ne pah uh ahih manin, pawlkhatte a kham mahmahin na om uh hangin pawlkhatte gilkialin a om uh hi.</row>
		<row book="46" chapter="11" verse="23-34" tag="">[23] Bang hang hiam cih leh note kiangah ka hong gen thu pen Topa kiang panin ka ngah thu hi a, tua thu in: Topa Jesuh a kilehhek ding nitakin anlum la-in, [24] Pasian tungah lungdam a kohkhit ciangin balnen a, “Hih pen note a dingin a hong kipia keima pumpi ahi hi. Kei na hong phawk nadingun na ne un,” ci hi. [25] Tua mah bangin nitak an a nekkhit uh ciangin hai la a, “Hih hai sunga om leenggahzu pen keima sisan tawh a kikipsak Pasian’ thuciamna thak ahi hi. Hih bangin na dawn simun, kei na hong phawk nadingun na dawn un,” ci hi. [26] Bang hang hiam cih leh hih bangin anlum ne-in hai sung panin leenggahzu na dawn simun, Topa a hong paikik matengin ama sihna thu a gengen na hi uh hi. [27] Tua ahih manin a kilawm lopi-in Topa’ anlum ne-in, a hai panin leenggahzu a dawn mi peuhmah pen Topa’ pumpi le a sisan a mindaisak hi-in a mawh ahi uh hi. [28] Tua ahih manin a kuamah peuh ki-entel masa phot uh hen la, tua khit ciangin Topa’ anlum ne-in a hai panin leenggahzu dawn pan tahen. [29] Bang hang hiam cih leh Topa’ pumpi a khiatna thei lopi-in anlum ne-in hai panin leenggahzu a dawn mi pen amahmah mawhsak thukhenna a kipiatawm ahi hi. [30] Tua bang mawhna hangin note tampi tak cina-in na zawngkhal uh a, pawlkhat zong na si uh hi. [31] Eite hoihtakin ki-entel masa peuh lehang Pasian’ mawhsak thukhenna i thuak kei ding hi. [32] Ahi zongin eite in hih leitung mite tawh mawhsakna i thuakkhawm loh nadingin Topa in eite hong thuhilhin gim hong pia hi. [33] Tua ahih ciangin sanggamte aw, nekkhawm ne dingin na kikhop uh ciangin kingakkim dimdiam un. [34] Tua bangin na kikhop uh ciangin Pasian’ thukhenna na thuakkhak loh nadingun a gilkial na om uhleh zong na inn uhah an ne masa un. Thu dangdangte ahihleh ka hong pai ciangin ka hong gen ding hi.</row>
		<row book="46" chapter="11" verse="29" tag="">[29] Bang hang hiam cih leh Topa’ pumpi a khiatna thei lopi-in anlum ne-in hai panin leenggahzu a dawn mi pen amahmah mawhsak thukhenna a kipiatawm ahi hi.</row>
		<row book="46" chapter="11" verse="33" tag="">[33] Tua ahih ciangin sanggamte aw, nekkhawm ne dingin na kikhop uh ciangin kingakkim dimdiam un.</row>
		<row book="60" chapter="3" verse="18" tag="">[18] Khrih mahmah zong note a dingin si a, Pasian’ kiangah hong tunpih theih nadingin mihoih khat pen mihoih lote’ mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi.</row>
		<row book="62" chapter="2" verse="1-2" tag="">[1] Ka itte aw, note na khialhkhak loh nading uh ka deihna-in hih lai a hong gelh ka hi hi. Ahi zongin mi khatpeuh a khialh ciangin eite a dingin Pa Pasian kiangah a hong thumsak dingin a thuman Jesuh Khrih i nei hi. [2] Tua Jesuh hangin eite’ mawhna hong kimaisak a, eite a’ ding bek hi loin leitung mi khempeuh’ mawhna zong a mai nading ahi hi.</row>
		<row book="66" chapter="3" verse="20" tag="">[20] Kongkhakah dingin kong ka hong kiu hi. Ka aw za-in kong hong honte kiangah lutin an ka nekhawm ding uh hi.</row>
	</category>
	<category id="75">
		<row book="9" chapter="14" verse="5-7" tag="">[5] Suangdawk khat pen Mikmash mai leilu lamah dawkin a khat pen Geba mai leitaw lamah dawk hi. [6] Tua ciangin Jonathan in ama galhiam a pua tangvalpa kiangah, “Hong pai in; dawibia mi hih khuacingte kiangah va pai ni. TOPA in eite a dingin hong hihsak kha ding hi. Bang hang hiam cih leh hotkhiat nadingin a tam a tawm in TOPA nawngkaisak lo ding hi,” a ci hi. [7] Tua ciangin a galhiam puapa in ama kiangah, “Na lungsim in a sawm khempeuh hih in. Nang tawh ka om a, nang lungsim mah bangin kei’ lungsim zong ahi hi,” a ci hi.</row>
		<row book="19" chapter="20" verse="4" tag="">[4] Na lungsim’ deihna amah in hong pia hen la, na geelna khempeuh hong tangtungsak ta hen!</row>
		<row book="19" chapter="33" verse="11" tag="">[11] TOPA’ thungaihsutna kip ngitnget a, ama lungsim ngaihsutna khang tawntungin a kip hi.</row>
		<row book="19" chapter="127" verse="1" tag="">[1] TOPA in inn lampih kei leh innlamte’ sepna a mawkna ahi hi. TOPA in khuapi hutpih kei leh khuapi cingte’ cinna a mawkna ahi hi.</row>
		<row book="20" chapter="13" verse="19" tag="">[19] Deihna ngahna in lungsim nuamsak a, siat gamtatna panin mihaite pialkhia nuam lo hi.</row>
		<row book="23" chapter="46" verse="10" tag="">[10] A kipat cil-in a tawpna ding thu ka pulak a, tanglai pek panin a piang nai lo nate genin, ‘Ka thugen kip ding a, ka ngimna khempeuh ka tungsak ding hi,’ ka ci hi.</row>
		<row book="23" chapter="54" verse="2" tag="">[2] Na bukmun khan inla, na tenna puanbukte kizalsak in. Cil bawl kei in. Na khaute sausak inla, na khetphimte khenkip in.</row>
		<row book="23" chapter="55" verse="9" tag="">[9] Vantung pen leitung sangin a sanzawk mah bangin, keima paiziate zong, nomau paizia sangin sangzaw a, ka ngaihsutnate zong, nomau ngaihsutna sangin a sangzaw ahi hi.</row>
	</category>
	<category id="76">
		<row book="2" chapter="15" verse="27" tag="">[27] Tua ciangin amaute ciktui sawm le nih le nisuh kung sawmsagih a omna mun Elim tung uh a, tui gei tua munah amaute in giahphual a sat uh hi.</row>
		<row book="3" chapter="23" verse="40" tag="">[40] Note in a ni masa ni-in singkung hoih gahte, nisuh hiangte, a teh tam singhiangpite, le lui a gialhekte la-in, TOPA na Pasian uh pahtawina, ni sagih sung pawi na bawl ding uh hi.</row>
		<row book="4" chapter="33" verse="9" tag="">[9] Marah panin ding khia uh a, Elim tung uh hi. Elim-ah cik tuikhuk sawm le nih le nisuh kung sawmsagih om a, amaute in tua lai-ah giahphual sat uh hi.</row>
		<row book="5" chapter="34" verse="3" tag="">[3] Negeb gam, le nisuh kung khuapi kuam a kici Jerikho panin Zoar ciang dong a kikhung zanglei a lak hi.</row>
		<row book="7" chapter="1" verse="16" tag="">[16] Tua ciangin Moses’ sungpate nam ahi Ken’ suanlekhakte, Judah mite tawh nisuh khuapi panin Negeb gam Arad gei-a om Judah gamah paito uh a, tua lai munah tungin tua mite tawh a tengkhawm uh hi.</row>
		<row book="7" chapter="3" verse="13" tag="">[13] Eglon in Ammon mite le Amalek mite ama kiangah khawm a, va kuanin Israel-te va zo hi. Amaute in nisuh khuapi a luah uh hi.</row>
		<row book="7" chapter="4" verse="5" tag="">[5] Tua nu, Efraim mualtung gam sung Ramah le Bethel kikal nisuhkung nuai-ah tu zel a, thu a khensak dingin ama kiangah Israel mite hong pai uh hi.</row>
		<row book="11" chapter="6" verse="29" tag="">[29] Amah in a sungnung le a puanung inndeite, a kimkotin inn kawm khempeuh tungah kherub-te le nisuh kungte le pakpalhte a bawl hi.</row>
		<row book="11" chapter="7" verse="36" tag="">[36] Tua ciangin a kipsaknate le a khawkte tungah a mun awng zah ciat tawh kizui-in amah in kherub-te, humpinelkaite, le nisuh kungte gelhin a kimkotah pakkual a bawl hi.</row>
		<row book="14" chapter="3" verse="5" tag="">[5] Amah in taaksan tawh innpi kawm dapin kham hoih tawh zut a, tua tungah nisuh le khainiang a bawl hi.</row>
		<row book="14" chapter="28" verse="15" tag="">[15] Tua ciangin tua na a sem dingin mite dingin galmatte la uh a, amaute lakah guaktangin a omte, a vanlakte uh sung pan puante silhsak uh hi. Amaute puan silhsak uh a, khedap kaihte pia-in anletui vak uh a, sathau nilh uh hi. Tua ciangin amaute lakah a tha ginalote la tungah pua uh a, nisuh khuapi ahi Jerikho khua amau’ behte kiangah paipih uh hi. Tua ciangin Samaria-ah amaute ciahkik uh hi.</row>
		<row book="19" chapter="92" verse="12" tag="">[12] Nisuh kung bangin thuman mi palh a, Lebanon mualtung a om taamtak kung bangin a khang hi.</row>
		<row book="22" chapter="7" verse="7" tag="">[7] Tuum kung bangin na etlawm a, na nawite pen, nisuh gah a bawk pha mahmah tawh a kibang hi.</row>
		<row book="26" chapter="40" verse="16" tag="">[16] Hih inndei neute’ kawm a pualam pangah tawlet neu om a, inndei kikal-a om kawm tungah zong a vang neu om hi. Lampi omna lampang, inndei kikal-a kawmte tungah nisuh kung lim kibawl hi.</row>
		<row book="26" chapter="40" verse="22" tag="">[22] A inndei golzaw, a tawlette, le nisuh kung lim a kibawlte pen nisuahna lam kongpi-a omte mah tawh kibangin kikim hi. Hih lai-ah zong kongpi lampi tun nadingin kahlei dawl sagih om a, a nawlnung a om a inndei golzaw pen in a tual lam maingat hi.</row>
		<row book="26" chapter="40" verse="26" tag="">[26] Tua kongpi lampi tun nadingin kahlei cial sagih mah om a, a inndei golzaw pen a nawlnung mahah omin a tual lam a nga hi. Lampi omna lampang, kawm sungnungte’ tungah nisuh kung lim mah kibawl hi.</row>
		<row book="26" chapter="40" verse="31" tag="">[31] A inndei golzaw pen tual puanung lam a nga hi. Lampi pang tuak a kawmte tungah nisuh kung lim kibawl a, hih kongpi lampi tun nadingin kahlei cial giat a om hi.</row>
		<row book="26" chapter="40" verse="34" tag="">[34] A inndei golzaw pen a tual puanung lam nga hi. Lampi pang tuakah a om kawmte tungah nisuh kung lim kibawl a, hih kongpi lampi tunna dingin kahlei cial giat a om hi.</row>
		<row book="26" chapter="40" verse="37" tag="">[37] A inndei golzaw pen a tual puanung lam nga hi. Lampi pang tuakah a om kawmte tungah nisuh kung lim kibawl a, hih kongpi lampi tunna dingin kahlei cial giat a om hi.</row>
		<row book="26" chapter="41" verse="18-19" tag="">[18] nisuh kungte le kherub limte vive ahi hi. A masa-in nisuh kung, tua ciangin kherub, nisuh kung, kherub cih bangin a kimkot khempeuhah kihelhto dimdiam hi. Tua kherub-te in maitang nih ciat nei uh hi. [19] A mihing maitang pen a pangkhat lama om nisuh kung lam nga a, a humpinelkai maitang pen a pang langkhat lama om nisuh kung lam a nga hi. A biakinnsung kimkotah hih bangin kibawl a,</row>
		<row book="26" chapter="41" verse="25-26" tag="">[25] Biakinnsung kawmte tungah a kibawl mah bangin hih biakinn deipi sung lutna-a kongkhakte tungah zong nisuh kung le kherub mah a kibawl hi. Kongkhak pualam, innsung lutna ding inndei sanah singpeek tawh liimsun khat a kibawl hi. [26] Hih inndeipi sung kawmte tungah a pualam a kihui tawlette om a, nisuh kungte tawh zepna zong a kibawl hi.</row>
		<row book="29" chapter="1" verse="12" tag="">[12] Leengguite keu a, theikungte vuai ta hi. Mang kawlsingte, nisuhte, epel kungte a kipan singkung khempeuh keumang khin hi. Mihingte a lungdamna dingteng zong a maimang ta hi.</row>
		<row book="40" chapter="21" verse="8" tag="">[8] Mihon tampite in ama pai nading lampi-ah a puante uh na phah uh a, adangte in nisuh hiangte satin lampi-ah a na phah uh hi.</row>
		<row book="43" chapter="12" verse="13" tag="">[13] Tua ahih manin amah a dawn dingin Jerusalem panin mihonpi paikhia-in nisuh hiangte tawikawmin, “Pasian phat un! Pasian in Topa’ min tawh hong pai pa thupha pia ta hen! Pasian in Israel Kumpipa thupha pia ta hen!” ci-in a kiko uh hi.</row>
		<row book="66" chapter="7" verse="9" tag="">[9] Tua khit ciangin ka khuadak leh mi namkim, pau namkim panin kuama sim zawh loh dingin a tam mahmah mihonpite, tokhom mai le Tuuno mai-ah ding uh a, puanpak silhin a khut uhah nisuh hiang a tawi uh ka mu hi.</row>
	</category>
	<category id="77">
		<row book="1" chapter="19" verse="4-7" tag="">[4] Ahih hangin amaute’ lup ma-in Sodom khua mite, a moi a hamin mi khempeuh in a inn umcih uh hi. [5] Amaute in Lot sam uh a, “Tu nitak a nang kiangah hong tung mite koi-ah om ahi hiam? Amau’ taw ka luk theih nadingun ko kiangah amaute hong paikhiatpih in,” a ci uh hi. [6] Lot, kongkhak pua-ah mite kiangah pai-in kong lehkhak a, [7] “Ka sanggamte aw, tua banga na gitloh gamtat loh nading uh kong thum hi.</row>
		<row book="1" chapter="38" verse="8-10" tag="">[8] Tua ciangin Judah in Onan kiangah, “Na sanggampa’ zi tawh lumkhawm inla, tua nu’ tungah pasal’ sanggamte’ tavuan sem inla, na sanggampa a dingin ta nei in,” a ci hi. [9] Ahih hangin Onan in tate pen ama a’ ahih loh ding thei hi. Tua ahih ciangin a sanggampa’ zi tawh a lupkhawm ciangin a sanggampa’ tungah ta pia kha ding ahih manin a natui leilakah buasak hi. [10] Ama gamtatna TOPA’ muhna-ah lungkimhuai lo a, TOPA in amah zong a that hi.</row>
		<row book="1" chapter="39" verse="7-9" tag="">[7] Tawlkhat khit ciangin a topa’ zi in Josef zawl mit a, “Kei tawh hong lumkhawm in,” a ci hi. [8] Ahih hangin amah in nialin a topa’ zi kiangah, “En in, kei hong nei ahih manin ka topa in inn sungah bangmah lunghihmawhna nei lo a, ama neih khempeuh ka khut sungah hong koih khin hi. [9] Hih inn sungah kei sangin amah lianzaw lo hi. Nang, ama zi na hih manin, nang lobuang kei kiang panin amah in a kep tuam bangmah om lo hi. Tua ahih ciangin bangci-in hih gitlohna lianpi bawlin Pasian’ tungah khial ding ka hi hiam?” a ci hi.</row>
		<row book="2" chapter="20" verse="14" tag="">[14] “Nulepa mawhna na bawl kei ding uh hi.</row>
		<row book="2" chapter="20" verse="17" tag="">[17] “Na vengte uh inn na deihgawh kei ding uh hi. Na vengte uh zi hitaleh, ama nasempa hitaleh, ama nasemnu hitaleh, ama bawngtal hitaleh, ama la hitaleh, na vengte a’ ahi na khat peuhpeuh na deihgawh kei ding uh hi,” a ci hi.</row>
		<row book="2" chapter="22" verse="19" tag="">[19] “Ganhing tawh a mawh peuhmah kithat ding hi.</row>
		<row book="3" chapter="15" verse="16-18" tag="">[16] “Mi khat in a natui a teh leh, amah in a pumpi khempeuh tui sungah sil ding a, a nitak mateng a nin hi ding hi. [17] A tungah a natui a tukna puan le savun peuhmah tui tawh kisawp ding a, a nitak mateng a nin hi ding hi. [18] Pasal le numei a lupkhawm khit ciangin, amau tegel tui sungah kisil ding uh a, a nitak mateng a nin hi ding uh hi.</row>
		<row book="3" chapter="18" verse="6-18" tag="">[6] “Note kuamah in na kinaipih na behte uh mawhpih dingin na naih kei ding uh hi. Kei pen TOPA ka hi hi. [7] Na nu mawhpihna tawh na pa’ tungah maizumna na tun kei ding hi. Amah pen na nu ahih manin na mawhpih kei ding hi. [8] Nangmah in na pa’ zi dangte zong na mawhpih kei ding hi. Tua pen na pa’ mindai nading ahi hi. [9] Nangmah in na sanggamnu, na pa’ tanu, ahih kei leh na nu’ tanu, inn-a suak hitaleh gam a suak hitaleh na mawhpih kei ding hi. [10] Nangmah in na tapa’ tanu ahih kei leh na tanu’ tanu na mawhpih kei ding hi; bang hang hiam cih leh amau’ mindaina pen nangma mindaina mah ahi hi. [11] Na pa’ zi’ tanu, na pa’ tanu pen na sanggamnu ahih manin na mawhpih kei ding hi. [12] Na ni na mawhpih kei ding hi; tua nu pen na pa’ sanggam numei ahi hi. [13] Na nu’ sanggamnu na mawhpih kei ding hi; bang hang hiam cih leh amah pen na nu tawh a kinai beh numei ahi hi. [14] Na pa’ sanggampa’ tungah mindaina na tun kei ding hi; tua pen ama zi na naih kei ding hi, cihnopna ahi hi; tua nu pen nangma innlak nu ahi hi. [15] Na monu na mawhpih kei ding hi; tua nu pen na tapa’ zi ahi hi; amah na mawhpih kei ding hi. [16] Na sanggampa’ zi na mawhpih kei ding hi; tua pen na sanggampa’ mindai nading ahi hi. [17] Na luppih numei khat’ tanu na mawhpih kei ding a, tua numei’ tapa’ tanu hitaleh tua numei’ tanu’ tanu hitaleh, luppih dingin na la kei ding hi. Amaute pen nangmah tawh a kinai beh numeite ahi uh hi. Tua bang gamtatna pen a siahuai ahi hi. [18] Nangmah in a sanggamnu a hingsuan dingin numei khat zi-in na la kei ding a, a sanggamnu a hing laipi-in amah na luppih kei ding hi.</row>
		<row book="3" chapter="18" verse="22-23" tag="">[22] Numei khat tawh lupkhop bangin pasal khat tawh na lumkhawm kei ding hi; tua pen a kihhuai ahi hi. [23] Ganhing khatpeuh tawh mawhin tua tawh na kininsak kei ding a, numei khatpeuh in zong ganhing khatpeuh tawh a mawh dingin kipia lo ding hi; tua pen ngeina hi lo hi.</row>
		<row book="3" chapter="19" verse="20" tag="">[20] “Sila ahi numei, midang khat in zuthawl a piaksa, kitankhia nai loin amah suahtakna a kipia nai lo nu, pasal dang khat in a lupkhoppih leh, thukanna kinei ding hi. Amaute kithat lo ding hi; bang hang hiam cih leh tua nu sila hi lai hi.</row>
		<row book="3" chapter="19" verse="29" tag="">[29] “Na tanu uh biakinn sungah paktat dinga piakna tawh siasak kei un. Tua bang hileh pasian dangte biakna sungah na tung ding uh a, gam sung khempeuh, mawhna tawh a kidim suak kha ding hi.</row>
		<row book="3" chapter="20" verse="10-17" tag="">[10] “Pasal khatpeuh a vengpa’ zi tawh a mawh leh, tua a khial pa le a khialnu kithat khawm ding hi. [11] A pa’ zi tawh a lumkhawm mipa in a pa a mindaisak a suak hi. Amau tegel kithat ding hi. Amau’ sihna amau mah ngawh ding ahi hi. [12] Pasal khat a monu tawh a lupkhop leh, amau tegel kithat ding hi; amaute in si kinailua mi tawh khialhna a bawl uh ahi hi. Amau’ sihna amau mah ngawh ding ahi hi. [13] Pasal khat in numei khat tawh lupkhop bangin pasal dang khat tawh a lupkhop leh, amau tegel kihhuaina a gamta khin uh ahih manin amaute kithat ding a, amau’ sihna amau mah ngawh ding ahi hi. [14] Pasal khat in zi nei-in, a zi’ nu tawh zong a lakthuah leh, tua pen a kilawm lo ahi hi. Note lakah tua bang kilawm lohna a om loh nadingin tua pa le a nutate, mei tawh kihallum ding hi. [15] Pasal khatpeuh ganhing khat tawh a mawh leh amah le a ganhing kithat ding hi. [16] Numei khat in ganhing khat naihin tua tawh a mawh leh, note in a numei le a ganhing na that ding uh hi; amau’ sihna amau mah ngawh ding ahi hi. [17] “Pasal khat in ama sanggamnu, ahih kei leh a nu’ tanu tenpihin a lupkhawm uhleh, tua pen a zumhuai hi a, amau’ mipihte’ omna panin amaute kihawlkhia ding hi. Ama sanggamnu tawh mawh ahih manin tua pa in ama mawhna pua ding hi.</row>
		<row book="3" chapter="21" verse="9" tag="">[9] Siampipa khat peuhpeuh’ tanu in paktatna tawh amah le amah a kidaisak leh, ama pa a daisak ahi hi. Tua nu mei tawh kihallum ding hi.</row>
		<row book="4" chapter="5" verse="19-22" tag="">[19] Tua ciangin siampipa in amah kiciamsakin, ‘Na pasal’ ukna nuai-ah na om sungin, kuamah in nang hong luppih loin, nitna lamah a kihel lo na hih leh, hih tuisia panin suakta in. [20] Ahih hangin na pasal’ ukna nuai-ah om napi-in nangmah vakvai a, nang le nang kininsakin, na pasal ahi lo midang khat in nang hong luppih leh, [21] (siampipa in tua numei kiciamsak ding a, tua nu kiangah) TOPA in na pheipi teemsakin na pumpi a pawmsak ciangin, na mite lakah hamsia le kiciamna-a zat dingin TOPA in nang hong bawlin, [22] hih tuisia in na gil sung zui hen la, na pumpi pawmsakin na pheipi teemsak hen,’ ci ding hi. Tua ciangin numei in, ‘Amen, Amen,’ ci ding hi.</row>
		<row book="4" chapter="5" verse="27-28" tag="">[27] Amah in a tui a dawnsak khit ciangin, tua nu amahmah kininsakin a pasal tungah thuman loin gamta ahihleh, tua tuisia pen ama sungah tumin nasak velval ding a, a pumpi pawmin a pheipi teem ding a, tua numei pen mite lakah hamsiatna-in kizang ding hi. [28] Ahih hangin amahmah a kininsak hi loin a siang ahihleh, tua nu suakta-in ta nei thei ding hi.</row>
		<row book="4" chapter="25" verse="1-3" tag="">[1] Shittim-ah Israel mite a om laitakin Moab gam numeite tawh paktat ding kipan uh hi. [2] Hih numeite in amau’ pasian biakpiakna pawi-ah Israel mite sam uh a, amaute in a pawi an nekpihin, amau’ pasian-te’ mai-ah kun uh hi. [3] Tua ahih ciangin Peor-a Baal tawh Israel mite va kizomtawm hi. Israel mite tungah TOPA heh mahmah a,</row>
		<row book="4" chapter="31" verse="17" tag="">[17] Tua ahih ciangin tu-in, a khangnote lakah pasal peuhmah that unla, pasal tawh a lumkhawmsa numei peuhmah zong that un.</row>
		<row book="5" chapter="22" verse="28-29" tag="">[28] “Mi khat in a kidong nai lo nungak khat tuakin, tua numei buanin luppih a, amau tegel a kimuh leh, [29] numei tawh a lum pa in nungak’ pa tungah ngun shekel sawmnga pia ding a, tua numei ama zi hi ding hi. Bang hang hiam cih leh amah in a numei va su khin hi. A nuntak laiteng tua numei ma thei lo ding hi.</row>
		<row book="5" chapter="23" verse="17-18" tag="">[17] “Israel ta numeite biakinn sunga a paktat pawlin om lo ding uh a, Israel tapate zong a paktat pawlin om lo ding uh hi. [18] A paktat nu a kiguaihna sum ahi a, a paktat pa a kiguaihna sum ahi zongin thuciamna khat peuhpeuh piakna-in TOPA note’ Pasian’ inn sungah na paipih kei ding uh hi. Bang hang hiam cih leh hih tegel pen TOPA note’ Pasian’ tungah a kihhuai ahi hi.</row>
		<row book="5" chapter="27" verse="20-23" tag="">[20] “‘Amah in a pa’ tungah maizumna tun ahih manin, a pa’ zidang tawh a lumkhawm mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi. [21] “‘Ganhing khat peuhpeuh tawh nulepa mawhna a bawl mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi. [22] “‘A nu’ tanu, a pa’ tanu, ahih kei leh a sanggamnu tawh a lumkhawm mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi. [23] “‘A sungnu tawh a lumkhawm mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="7" chapter="21" verse="10-12" tag="">[10] Tua ahih ciangin mihonte in a galhangte uh mihing tul sawm le tulnih tua lai-ah sawl uh a, “Pai unla Jabeshgilead-a tengte namsau tawh va vatgawp unla, nupite le naupang neute zong hih un. [11] Hih bangin na hih ding uh hi: Pasal khempeuh le pasal tawh a lumkhawmsa numei khempeuh na sumai ding uh hi,” ci-in thu pia uh hi. [12] Amaute in Jabeshgilead-a teng mite lakah pasal tawh a lumkhawm nai lo nungakno zali mu uh a, Kanaan gam a om Shiloh giahphual ah tuate hong paipih uh hi.</row>
		<row book="10" chapter="11" verse="4" tag="">[4] Tua ahih ciangin David in kamtaite sawlin tua nu samsak hi. Tua nu ama kiangah hong pai a, amah in tua nu luppih hi. (Tua nu a khasim nitna panin a kisiansuah tung ahi hi.) Tua ciangin ama inn-ah a ciah hi.</row>
		<row book="10" chapter="13" verse="10-12" tag="">[10] Tua ciangin Ammon in Tamar kiangah, “Na khut tung panin ka nek theih nadingin inndei sungah an hong paipih in,” a ci hi. Tamar in a bawlsa mohphengte la-in inndei sung a sanggampa Ammon kiangah paipih hi. [11] Ahih hangin amah in a nek dingin ama kiang nai-ah a paipih ciangin, amah in tua numei lenin ama kiangah, “Hong pai in; kei tawh hong lum in ka sanggamnu aw,” a ci hi. [12] Amah in dawngin, “Hilo hi, ka sanggampa aw, kei hong thatang hih kei in; bang hang hiam cih leh Israel sungah tua bangin kigamta lo hi. Hih bangin hai gamtat lua kei in.</row>
		<row book="11" chapter="14" verse="24" tag="">[24] biakna phualte-ah numei-pasal paktat pawlte zong om uh hi. TOPA in Israel mite’ mai-ah a hawlkhiat minam dangte’ gamtatna a kihhuai khempeuh bangin amaute gamta uh hi.</row>
		<row book="18" chapter="31" verse="1" tag="">[1] “Lunggulhna tawh nungak khatpeuh ka et ngei loh nading, kiciamna ka bawlkhin hi.</row>
		<row book="19" chapter="119" verse="9-11" tag="">[9] Tangval khat in ama gamtatna a siangtho mahmah dingin bangci kep ding ahi hiam? Nangma thu zuihna tawh ama gamtatna siangthosak thei ding hi. [10] Ka lungsim khempeuh tawh nang ka hong zong hi. Na thupiaknate panin kei hong pialsak kei in. [11] Nangma tungah kong khialh loh nadingin ka lungsim sungah nangma thu ka khol hi.</row>
		<row book="20" chapter="2" verse="16-22" tag="">[16] A pasal tungah citak loin a pasal a nusia, Pasian’ mai-ah a kiciamna a mangngilh, kam khum mahmah tawh nangmah zol ding a hanciam, numei paktatte panin hong cing ding hi. [17] A pasal tungah citak loin a pasal a nusia, Pasian’ mai-ah a kiciamna a mangngilh, kam khum mahmah tawh nangmah zol ding a hanciam, numei paktatte panin hong cing ding hi. [18] Tua nu’ inn-ah pai lecin sihna lampi a zui na hi a, misite gam a zuan na hi hi. [19] Tua bang numei tawh mawhna a bawl mite in nuntak nuam neikik ngei lo uh hi. [20] Tua ahih manin mihoihte’ gamtat bangin na gamta ding a, thuman mite’ gamtatna na zui ding hi. [21] Bang hang hiam cih leh mi thuman, miginate, hih i leitungah tengin om ding uh a, [22] ahi zongin Pasian in leitung panin migilote lawnkhia-in, singkung zungbawh bangin mawhneite botkhia ding hi.</row>
		<row book="20" chapter="5" verse="3-6" tag="">[3] Numei paktatte’ kampau khuaizu bangin khum mahmahin a thugente uh a neel dakdak hangin, [4] a tawpna-ah lungkhamna le natna simloh nangma tungah bangmah dang hong guan lo hi. [5] Amah in sihna gamah nang hong paipih ding a, ama tot lampi pen sihna mun tunna lampi ahi hi. [6] Nuntakna lampi-ah amah om lo a, nang na phawk loh hangin amah lam pialin a vakvai ahi hi.</row>
		<row book="20" chapter="5" verse="15-18" tag="">[15] Na zi’ tungah citak inla, amah bek itin nei in. [16] Pasal dang tawh va vakzau-in kongzing lakah va mawhkha ding hi. [17] Na zi pen nangma a’ ding bek hi a, midangte tawh na neihkhawm ding hi lo hi. [18] Tua ahih ciangin na zi tawh lungkim inla, na tenpih numei tawh lungdam in.</row>
		<row book="20" chapter="5" verse="20-23" tag="">[20] Ka ta aw, bang hangin numei dang lunggulh ding a, numei dangte’ ngaihbaanna iplah ding na hi hiam? [21] Bang hang hiam cih leh Pasian in na gamtatna khempeuh hong mu a, na paina khempeuhah nang hong en kawikawi hi. [22] Migilo pa’ mawhna thangzak bang hi a, ama mawhna thang sung mahah amah a awk hi. [23] Ama pumpi ki-uk zo lo ahih manin amah in sihlawh a, ama hailuatna in hankhuk sung a tun hi.</row>
		<row book="20" chapter="6" verse="27-33" tag="">[27] Na ang sungah meikuang pom lecin na puan kang loin om ding ahi hiam? [28] Mei-am tungtawnin pai lecin na khe kang loin om ding ahi hiam? [29] Tua mah bangin mi’ zi tawh a mawhte in gimna thuak ding uh a, tua bang a gamta peuhmah in gimna thuak ding uh hi. [30] A gilkial a cimawh mi khat in na a guk ciangin, midangte in mawhsak lua lo napi, [31] amah kiman leh a zah sagihin kilohsak a, a neih khempeuh a piak kul hi. [32] Ahi zongin numei tawh a mawhte pen thu ngaihsun thei lo mi hi a, amau le amau a kisusiatawm ahi uh hi. [33] Mawhna a bawl mi in satgawpna thuak ding a, a min sia-in mindai paisuak ding hi.</row>
		<row book="20" chapter="7" verse="5-13" tag="">[5] Tua hileh midangte’ zi tungah na khialhkhak loh nading, kam khum tawh a hong zol numei ginalote tawh na khialhkhak loh nadingin hong hu ding hi. [6] Khatvei, ka omna inn-ah, ka tawlet panin ka khuadak a, [7] bangmah a phawk nai lo tangval honkhat lakah, tangval thu thei lo khat, ka lim muhkha hi. [8] Lamdungah amah a vak laitakin, tua bang numei paktat a omna inn gei khatah va paikha a, [9] tua hun pen nitak nitum khit zawh, khuamui hun laitak ahi hi. [10] Tua numei in numei paktatte’ puansilh ngeite a silh kawmin ngimna khat tawh tua tangval na dawntuah hi. [11] Tua numei pen maizumna mel thei loin a hang mahmah hi a, lamdung tengah vak tawntung hi. [12] Mihon omna van zuakna phual, lamdung citeng, kongkiu khatpeuhah mi ngakin om niloh hi. [13] Tua numei in tangvalpa thakhatin kawi-in tawp a, na maitai bawl mahmahin ama kiangah,</row>
		<row book="20" chapter="7" verse="25-27" tag="">[25] Tua bang numeite’ zolna mang kei unla, tua bangte tawh khialkha kei un. [26] Tua bang numei in mi tampi tak siasakin, simzawh loh ding mi tampi’ sihna a piangsak hi. [27] Tua bang numei zuihna pen sihna gam zuatna hi a, sih baihna ding lampi zuatna ahi hi.</row>
		<row book="20" chapter="11" verse="22" tag="">[22] Thu a ngaihsun thei lo numei melhoih pen vokpi muk a om kham nakbah tawh kibang lel hi.</row>
		<row book="20" chapter="21" verse="17" tag="">[17] A noptat nuamte zawng uh a, zu ne-in sathau namtui a nilhte hau lo uh hi.</row>
		<row book="21" chapter="9" verse="9" tag="">[9] Pasian in hih leitungah nang a hong piak, tomkha sung na nuntak laiteng, na it na zi tawh a nuam theithei-in om in. Leitung lungkhamna sungah na lawhtak, tua bek mah hi kha ding hi.</row>
		<row book="24" chapter="23" verse="14" tag="">[14] Ahih hangin Jerusalem khuasunga om kamsangte’ sungah a mulkimhuaizaw na khat ke’n ka mu hi. Angkawmin zuauthu gen uh a, mite a gitlohna uh pan a kikhel loh nadingin mi hoih lote a hanthawn zawlai uh hi. A vekpi-un kei’ muhna-ah Sodom khuamite tawh kibang khin ka sa a, Gomorrah khuamite tawh zong kilamdang lo uh hi.</row>
		<row book="26" chapter="16" verse="17" tag="">[17] Nang kong piaksa kham le ngun kibawl kizepnate, pasal limin na bawl a, tuate tawh paktatna na gamta hi.</row>
		<row book="26" chapter="22" verse="11" tag="">[11] Pawlkhat in midangte’ zi tawh nulepa mawhna bawl uh a, pawlkhat in a mote mawhpihin, pawlkhat in a sanggamnu ahi a pa’ tanu mawhpih hi.</row>
		<row book="40" chapter="5" verse="27-28" tag="">[27] “‘Mi zi tungah na mawh kei ding hi,’ ci-in a kigenna thu na zaksa uh ahi hi. [28] Ahi zongin ke’n kong genin-ah: Mawhpih nopna lungsim tawh numei khat a en mi peuhmah in a lungsimah tua numei tawh a mawh ahi hi.</row>
		<row book="40" chapter="15" verse="19-20" tag="">[19] Bang hang hiam cih leh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, le ngaihsut hoih lo a tuamtuam hong piangkhia hi. [20] Hih bang nate in mi ninsak a, khut sil loin annekna in mi ninsak lo hi,” ci-in a dawng hi.</row>
		<row book="40" chapter="19" verse="9" tag="">[9] Note kiangah kong genin-ah: Mi khatpeuh in midang tawh a zi a mawhna lobuang, a zi a mak a, numei dang tawh a ten leh numei tunga mawh ahi hi,” ci-in a dawng hi.</row>
		<row book="40" chapter="19" verse="18" tag="">[18] Amah in, “Bang thukhamte ahi hiam?” ci-in a dot ciangin Jesuh in, “Mi that kei in; numei tungah mawh kei in; mi neihsa gu kei in; zuauthu gen kei in;</row>
		<row book="41" chapter="7" verse="20-23" tag="">[20] Mihingte sung panin a pusuak khiate in mihing ninsak hi. [21] Bang hang hiam cih leh mihingte’ lungsim sung panin nungak-tangval mawhnopna, guktakna, mi thahna, zilepasal neisate tawh mawhnopna, [22] huaihamna, gitlohna, khemna, gamtat hoih lohna, enna, mi gensiatna, kisialhna, le haitatna a piangsakthei ngaihsutna hoih lote khempeuh, [23] mihingte sung panin pusuakin mite ninsak ahihlam thei lo na hi uh hiam?” a ci hi.</row>
		<row book="41" chapter="10" verse="2" tag="">[2] Farisi mi pawlkhat hong pai uh a, amah a mawhsak theih nading uh a deihna-in, “Mi khat in a zi a mathei ding mah ahi hiam?” ci-in a dong uh hi.</row>
		<row book="43" chapter="8" verse="7-11" tag="">[7] Amaute in Jesuh kiangah dong teitei uh ahih manin amah zong dingin amaute kiangah, “Note lakah mawhna a nei het lo pa in deng masa un,” a cih khit ciangin, [8] kunin leilak a gelh leuleu hi. [9] Ahi zongin hih kammal a zak uh ciangin amaute a khangham pen panin khat khatin paikhia uh a, a tawpna-ah Jesuh le a mai-ah a ding numei bek a omlai hi. [10] Tua ciangin Jesuh khuadakto-in numei kiangah, “Numei aw, amaute koilai tungkhin uh ahi hiam? Nang mawhsakin thu hong khen ding kuamah om nawn lo ahi hiam?” a cih ciangin [11] numei in, “Topa aw, kuamah in thu hong khen lo hi,” ci-in a dawng hi. Tua ciangin Jesuh in, “Kei zong nang tungah thu kong khen kei hi. Ciah inla, mawhna bawl nawn kei in,” a ci hi.)</row>
		<row book="43" chapter="8" verse="34" tag="">[34] Tua ciangin Jesuh in, “A mantakin ci lehang mawhna a bawl mi peuhmah mawhna’ sila ahi uh hi.</row>
		<row book="44" chapter="15" verse="20" tag="">[20] milim biakna-a kizang an khempeuh a siang lo suak ahih manin a nek loh nading uh, numei tawh khialhnate panin a kikep nading uh, a si luangkhiasak loin a kigawlmek sate, le sasi khat peuhpeuh a nekloh nadingun lai i gelhzawk ding hoih ka sa hi.</row>
		<row book="44" chapter="15" verse="29" tag="">[29] Tua a kisam thute in: Milim biakna-in a kipiasa an khat peuhpeuh na nek loh nading uh, sasi na nek loh nading uh, a si luangkhiasak loin a kigawlmek sa khat peuhpeuh na nek loh nading uh, le numei tawh khialhna panin na kikep nading uh ahi hi. Hih thute hoihtakin zui le-uhcin note a dingin hoih ding hi. Na cidam ta un,” ci-in kigelh hi.</row>
		<row book="45" chapter="1" verse="24-28" tag="">[24] Mihingte tua zahta-in hailua uh ahih manin amau ututin a gamtat theih nadingun Pasian in khahkhong vet a, a zumhuai mahmahpi-in a gamta uh hi. [25] Amaute in a man ahi Pasian’ thu um nuam lo uh a, a tawntungin phat dingin a kilawm a Piangsak pa bia loin, Pasian’ bawlsa nate bia-in a zui uh hi. Tu-a bangin hi takpi uh hi. [26] Tua ahih manin amau utna bangin a zumhuaipi-in a gamtat theih nadingun Pasian in a khahkhong hi. A numeite un pasal tawh lupkhop ngeina zang loin a numeipihte mah uh lunggulhin lumkhawm uh a, [27] a pasalte uh zong numei tawh lumkhawm loin pasalte mah lunggulhin lumkhawm uh a, a zumhuaipi-in a gamta uh hi. Tua ahih manin amaute’ gamtatsiatna tawh kituakin Pasian in gim a pia hi. [28] Mite in a man ahi Pasian’ thu ngaihsutin nei nuam lo uh ahih manin amaute’ ngaihsut hoih lo bangin a gamtat theih nadingun Pasian in a khahkhia hi. Tua ahih manin a gamtat dingun a kilawm lopipi-in a gamta uh hi.</row>
		<row book="45" chapter="1" verse="32" tag="">[32] Tua bangin a gamtate in sihna thuak ding hi, ci-in Pasian’ thukhenna thei napi-in, tua bangin amaute a gamtat uh banah, tua bangin a gamtate pakta-in a awi zawsop lai uh hi.</row>
		<row book="45" chapter="7" verse="3" tag="">[3] Tua ahih manin a pasal a nuntak hun sungin pasal dang tawh a lupkhop leh mi tawh a mawh kici hi. Ahi zongin a pasal a si hileh thukham tawh kisai-in a suakta hi a, pasal dang a tenpih hangin mi tawh a mawh hi lo hi.</row>
		<row book="45" chapter="13" verse="9" tag="">[9] Thukham sungah, “Nulepa mawhna bawl kei in, mi that kei in, guta kei in, hazatna lungsim nei kei in,” cihna le adang khempeuhte pen, “Nang na ki-it bangin na vengte na it in,” cihna thu in huam khinmang hi.</row>
		<row book="45" chapter="13" verse="11-14" tag="">[11] Tuhun pen bang hun hita ahi hiam, ci-in theita na hih manun tu-a bangin na gamtat ding uh ahi hi. Tu-in note in khua phawkin na khanlawh ding uh hun hita hi. Bang hang hiam cih leh Jesuh Khrih i up cil lai hun sangin tu-in Pasian in leitung haksatna panin eite hong hotkhiat ding hun hong naizaw hi. [12] Zan khuamial bei dektak a, sun khuavak hong tung dektak ta hi. Khuamial sunga gamtatnate khawlin khuavak sunga nazatte zam ta ni. [13] Sun khuavak sunga om mite bangin a kilawmin gamta ni. Gualnopna le zukhamna, mawhna le thangtatna, kitotna le kihazatnate-in i hun beisak kei ni. [14] Kidal nadingin, Topa Jesuh Khrih’ hong piak galhiamte zang unla, na pumpi uh deihna bangin gamtat nading hun omsak nawn kei un.</row>
		<row book="46" chapter="5" verse="1-2" tag="">[1] Note lakah numei tawh paktatna nasia mahmahin, lawkite nangawn a gamtat lohte na gamtatna uh hong kigen a, mi khat in ama nukik nangawn a luppihna thu ka za hi. [2] Tua bang kimlai bangci kisaktheih ding na hi uh hiam? Note na dah mahmah ding uh hizaw a, tua bang mite pen note lak panin na hepkhiat ding uh ahi hi.</row>
		<row book="46" chapter="5" verse="9-11" tag="">[9] Lai ka hong gelhna sungah, numei tawh a paktat mite tawh na kikholh loh nading uh ka hong gen hi. [10] Tua bang ka hong cih ciangin numei tawh a paktat, a huaiham, a guta, milim a bia lawkite tawh na kikhawl kei un, ka cihnopna hi lo hi. Tuate tawh kikhawl lo ding ci lehang, leitung panin paikhia un, cihna suak ding hi. [11] Tua ka hong laigelhna sungah ka cihnopna pen, thu upna sungah unau khat hi hang, ci napi-in numei tawh a paktat, a huaiham, milim a bia, mi gensia, zukham, ahih kei leh a guta theite tawh kikhawl kei un, cihnopna ahi hi. Tua bang mite tawh an ne ding nangawnin zong na tukhawm kei un.</row>
		<row book="46" chapter="6" verse="9-10" tag="">[9] Migilote, Pasian’ Ukna sungah a lut hetloh nading thu na thei uh hi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal le pasal a khialte, [10] a gutate, a huaihamte, zukhamte, mi gensiate, ahih kei leh mi’ na a sutte khat beek, Pasian’ Ukna sungah lutthei het lo ding hi.</row>
		<row book="46" chapter="6" verse="13-20" tag="">[13] “An pen i gilpi a’ ding hi a, gilpi zong an a’ ding mah hi lo ahi hiam?” a ci zong omkha ding hi. Ahi zongin Pasian in tua tegel a beisak hun hong tung ding hi. Pumpi pen paktatna-in zat ding hi lo a, Topa’ na sepna-in zat ding hizaw hi. Topa in pumpi a’ ding na hong sem hi. [14] Pasian in sihna panin Topa thokiksak hi. Tua mah bangin eite zong ama vangliatna tawh hong thokiksak ding hi. [15] Na pumpi uh, Khrih pumpi nate khat ahih lamtak thei lo na hi uh hiam? Khrih pumpi nate khat la-in numei tawh paktatte’ pumpi nate khat suaksak ding ihi hiam? Tua cih ngei ding hi peuhmah lo hi. [16] Numei paktat tawh a pumpi a kizomsak pa pen tua numei tawh pumkhat sakhat a suak ahih lamtak thei lo na hi uh hiam? Bang hang hiam cih leh Lai Siangtho in, “Tua mi nihte pumkhat a suak ding uh hi,” na ci hi. [17] Ahi zongin Topa tawh a kizomte pen kha thu tawh kisai-in amah tawh pumkhat ahi uh hi. [18] Numei tawh mawhna na pelh un. Mi khat in a bawl mawhna tuamtuamte in ama pumpi sukha lo hi, a ci om hi. Ahi zongin numei tawh a mawhte, ama pumpi tungah a khial ahi hi. [19] Na pumpi uh, Pasian in a hong piak, note’ sungah a teng Kha Siangtho’ biakinn ahih lamtak thei lo na hi uh hiam? Note’ pumpi, nomau’ neihsa hi lo a, Pasian a’ ahi hi. [20] Note pen Pasian in a hong leisa na hih manun na pumpi uh Pasian’ minthan nadingin na zang un.</row>
		<row book="46" chapter="7" verse="1-5" tag="">[1] Tu-in nong laigelhna uh thu tawh kisai-in: Pasal in zi nei kei leh hoihzaw lo ding ahi hiam, na ci uh hi. [2] Ahi zongin numei tawh paktatna tamlua ahih manin pasal in ama zi tuam nei hen la, numei in ama pasal tuam nei leh hoih hi. [3] Pasal in a zi a luppih dingin a kilawm zahin luppih ding a, a zi in zong a pasal a luppih dingin a kilawm zahin a luppih ding ahi hi. [4] Zi in ama pumpi a ut bangin zangthei nawn loin a pasal’ zat ding hi a, tua mah bangin a pasal in zong ama pumpi a ut bangin zangthei nawn loin a zi’ zat ding ahi hi. [5] Thungetna-in hun na zattheih nadingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note’ pumpi’ deihna hangin Satan’ ze-etna sungah na pukkhak loh nadingun a ngeina bangin lupkhop ding kipan kik un.</row>
		<row book="46" chapter="10" verse="8" tag="">[8] Amaute pawlkhat bangin numei tawh paktatna i gamta kei ding hi. Nikhat thu-in mi tul sawmnih le tulthum a si uh hi.</row>
		<row book="46" chapter="10" verse="13" tag="">[13] Na tuah uh ze-etnate khempeuh pen mite’ tuah ngeingeite mah ahi hi. Pasian in citakin a thuciamna lenkip ahih manin note’ thuak zawh loh ding ze-etna hong tuaksak lo ding hi. Ze-etna na tuah hun uh ciangin zong na thuakzawh nading uh thahatna hong guan ding ahih manin na suahtak zawh nading uh lampi hong honsak ding hi.</row>
		<row book="47" chapter="12" verse="21" tag="">[21] Note kiangah ka hong tun ciangin a beisa hunah note tampi tak thangtatin, numei tawh mawhna, hukna, lannate hangin na khialhnate uh na kisik loh manun keimah dahin kapin, note’ muhna-ah ka Pasian in kei hong maizumsak khak ding ka lunghimawh mahmah hi.</row>
		<row book="48" chapter="5" verse="18-21" tag="">[18] Kha Siangtho’ deihna bangin na gamtat uhleh Thukham khutnuai-ah na om nawn kei uh hi. [19] Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, [20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="49" chapter="4" verse="19" tag="">[19] Amaute in maizumna mel thei nawn lo uh a, siatna sung tungin, a ututun a kilawm lopipi-in gamta uh hi.</row>
		<row book="49" chapter="5" verse="3" tag="">[3] Note pen Pasian’ mi na hih manun note lakah nulepa khialhna, a kilawm lo-a gamtatna, huaihamna cihte genin zong na nei vet kei un.</row>
		<row book="49" chapter="5" verse="5" tag="">[5] Nulepa khialhna a gamta mi, a kilawm lo-a a gamta mi, le a huaiham (huaihamna zong milim biakna zahin sia hi) mite in Khrih Ukna le Pasian Ukna sungah bangmah ngah nei het lo ding ahihna uh teltakin thei ta un.</row>
		<row book="49" chapter="5" verse="11" tag="">[11] Khuamial gamtatna, bangmahin a kimang lo nasepnate su vet kei unla, tua bang gamtatnate a hoih lohna pholak zaw un.</row>
		<row book="51" chapter="3" verse="4-5" tag="">[4] Note’ nuntakna taktak Khrih ahih manin amah hong kilat ciangin note zong amah tawh hong kilang khawmin amah tawh na minthang khawm ding uh hi. [5] Tua ahih manin nulepa mawhna, a kilawm lo gamtatna, hukna lanna, a hoih lo lunggulhna, le milim biakna nam khat ahih manin huaihamna ahi note sungah a om leitung lungsimte na sisak un.</row>
		<row book="52" chapter="4" verse="3-7" tag="">[3] Note a siangtho-in nungta-in numei tunga mawhna tawh na kipelh siangtho nading uh Pasian in hong deih hi. [4] Pasian a thei lo dawibiate in kilunggulhna hang bek tawh a pumpi uh a zat bang hi loin, note in a kilawm a siangtho-in na pumpi uh bangci zat ding cih thu na theih ding uh hong deih hi. [5] Pasian a thei lo dawibiate in kilunggulhna hang bek tawh a pumpi uh a zat bang hi loin, note in a kilawm a siangtho-in na pumpi uh bangci zat ding cih thu na theih ding uh hong deih hi. [6] Hih bang thute-ah kuamah in Khrih sungah na sanggamte uh tungah na khialh loh nading uh le na khasiatsak loh nading uh hong deih hi. Pasian in hih bangin a gamta mite gim pia ding hi, ci-in khauhtakin note kiangah ka hong genkhol khinzo uh hi. [7] Eite a thanghuai gamtat dingin Pasian in a hong sam hi lo a, a siangtho-in a nungta dingin a hong sam ahi hi.</row>
		<row book="54" chapter="1" verse="10-11" tag="">[10] nulepa mawhna a gamtate, palepa mawhna a bawlte, mi a gute, zuauthu a gente, mite’ siat nading thu a gente, le thuman tawh a kilehbulhin a gamta mite a dingin thukham a kibawl ahi hi. [11] Thuman ka cih pen thupha tawh kidimin a minthang Pasian in ka hilh dingin kei tungah a hong piak Lungdamna Thu ahi hi.</row>
		<row book="54" chapter="5" verse="6" tag="">[6] Ahi zongin a pumpi uh deihna zui-in a gamta meigong numeite pen a pumpi uh a nuntak hangin kha thu-ah a sikhin ahi uh hi.</row>
		<row book="55" chapter="2" verse="22" tag="">[22] Tua ahih manin khangno lunggulhna hoih lote pelh inla, lungsim takpi tawh Topa tungah huhna a ngen mite tawh thuman thutak, upna, itna, kilemna na neihtheih nadingun hanciam khawm un.</row>
		<row book="55" chapter="3" verse="5-6" tag="">[5] biakna thu a puathamteng zui napi-in biakna hangin vangliatna thu a omte deih lo ding uh hi. Tua bangin a gamta mite na pelh in. [6] Tua bang mite pawlkhat, mite inn-ah va hawh khiankhianin, deihna nam tuamtuam le mawhna lungsim tawh a kidim numeite na thuzawh uh hi.</row>
		<row book="59" chapter="1" verse="12-15" tag="">[12] A hoih takpi mah hiam, ci-in sinna a thuak ciangin a nangzote a hampha mahmah ahi hi. Tua bangin a nangzote in, amah a itte tungah Pasian in a piak dingin a ciam nuntakna lukhu a ngah ding uh hi. [13] Mi khat peuhpeuh in tua bang ze-etna a thuak ciangin, “Pasian in kei hong ze-et hi,” ci-in ngaihsun kei hen. Siatna in Pasian ze-et ngei lo a, mite a siat nadingin Pasian in zong ze-et ngei lo hi. [14] Mi khatpeuh in ama deihna zui-in a gamtat ciangin mawhna a piangsak ahi hi. [15] Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.</row>
		<row book="60" chapter="1" verse="15-16" tag="">[15] Note a hong sampa a siangtho ahih mah bangin note zong na gamtatna khempeuh uhah na siangtho un. [16] Lai Siangtho sungah zong, “Keimah siangtho ka hih manin note zong na siangtho un,” na kici hi.</row>
		<row book="60" chapter="2" verse="11" tag="">[11] Ka itte aw, hih leitungah gamdang mi, a peempak bangin kingaihsun unla, na kha nuntakna uh tawh a kilehngat pumpi’ deihnate na kikham un.</row>
		<row book="60" chapter="2" verse="13-14" tag="">[13] Topa’ hangin leitung ukna aana neite’ thu na mang un. Kumpipa’ thu ahi a, [14] a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh’ thu ahi zongin na mang un.</row>
		<row book="60" chapter="4" verse="1-3" tag="">[1] Khrih in ama pumpi-in thuak ahih manin note in zong tua bang lungsim mah nei-in na kithakhauhsak ding uh ahi hi. Bang hang hiam cih leh pumpi-in a thuak mite peuhmah, mawhna tawh kisawhkha nawn lo uh hi. [2] Tua ahih manin tu a kipanin na leitung nuntak sung uh mihingte’ deihna bangin gamta loin Pasian’ deihna bangin na gamtat ding uh ahi hi. [3] A beisa hunah dawibiate’ gamtat bangin a hoihkhop khat na gamta khinta uh a, a kilawm loin gamtatna, hukna lanna, zunekna, uangtatna, zukham luatna le a muhdahhuai milim biakna-in na hun uh na beisak uh hi.</row>
		<row book="62" chapter="1" verse="9" tag="">[9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="62" chapter="2" verse="16" tag="">[16] Bang hang hiam cih leh pumpi deihna, mit tawh mu-in i deihte, le mite’ kisaktheihpih nate ahi leitung nate khempeuh pen Pa Pasian tawh a kizom thu hi lo a, leitung tawh a kizom thu ahi hi.</row>
		<row book="65" chapter="1" verse="7-8" tag="">[7] Sodom khua le Gomorrah khua le a kiima om khuapi mite zong tua vantung mite mah bangin gamta uh a, numei tawh mawhnopna bek tham loin pasal le pasal kilunggulhna ciang dong nei uh ahih manin midangte’ etteh dingin tawntung meikuang a thuak uh hi. [8] Tua mite mah bangin hih mite zong thumu-in kinei-in amau pumpi thanghuaisak uh a, Pasian’ thu nialin tunglam a om minthanna a neite a simmawhbawl uh hi.</row>
		<row book="66" chapter="2" verse="14-16" tag="">[14] Ahi zongin note ka hong mawhsak nading thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam’ thuhilhnate a um mi pawlkhat note lakah a om hi. [15] Tua mah bangin Nikolas pawlte’ thuhilhna a um mi pawlkhat zong note lak mahah a om hi. [16] Tua ahih manin na mawhna panun kisikkik un. Na kisik kei uhleh note kiangah kei hong pai baihin, ka kam panin a pusuak namsau tawh amaute ka do ding hi.</row>
		<row book="66" chapter="2" verse="20-23" tag="">[20] Ahi zongin note ka hong mawhsak nading thu khat om hi. Kamsang numei ka hi, ci-in thu a gen Jezebel na nial kei uh hi. Ama thuhilhna hangin ka nasemte in numei-pasal paktatna gamta-in milim biakna ante a ne uh hi. [21] Tua numei a kisikkik nading hun ka piak hangin a paktatna panin kihei nuam lo hi. [22] Tua ahih manin tu-in tua numei tawh a paktatna uh panin a kisikkik kei uhleh tua numei le amah tawh a paktat mi khempeuh, lupna ngaksakin nakpitakin gimna ka thuaksak ding hi. [23] Tua numei’ thu a zui mi khempeuh ka that ding hi. Tua hileh, mihingte’ ngaihsutna le lungsim a kantel pa ka hihna thu pawlpi khempeuh in thei ding uh hi. Note’ gamtatna ciat tawh kizui-in ka hong thukkik ding hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
		<row book="66" chapter="22" verse="14-15" tag="">[14] Khuapi kulhkongpi sungah a luttheih nading le nuntakna singgah a nektheih nadingun a puan uh a siangin a sawp mite, mi hampha ahi uh hi. [15] Ahi zongin a lampial mite, aisan mite, a paktat mite, mi thatte, milim biate, le zuaugen nuamsa-in zuau a gengen mite, khuapi pualamah a om uh hi.</row>
	</category>
	<category id="78">
		<row book="3" chapter="11" verse="44-45" tag="">[44] Kei pen TOPA na Pasian uh ka hi hi. Tua ahih ciangin note ki-ap unla, kei siangtho ka hih manin note zong siangtho un. Leitungah a bokvak a hontat ganhing khat peuhpeuh tawh note na kininsak tawm kei ding uh hi. [45] Bang hang hiam cih leh note’ Pasian ahi dingin Egypt gam panin note a hong pai khiatpih pa pen keimah TOPA ka hi hi. Tua ahih ciangin kei siangtho ka hih manin note na siangtho ding uh hi,” a ci hi.</row>
		<row book="3" chapter="19" verse="2" tag="">[2] “Israel mihonte khempeuh kiangah hih bangin gen in: Note na siangtho ding uh hi; bang hang hiam cih leh TOPA note’ Pasian keimah ka siangtho hi.</row>
		<row book="3" chapter="20" verse="7" tag="">[7] Tua ahih ciangin note ki-ap unla siangtho un; bang hang hiam cih leh kei pen TOPA na Pasian uh ka hi hi.</row>
		<row book="5" chapter="4" verse="10" tag="">[10] “Na mit un a muhsa nate na nuntak sungun mangngilh kha-in, na lungsim panun paikhia kha ding ahih manin limtakin ngaihsunin hoihtakin kikem un. Horeb-a TOPA na Pasian uh mai-ah na din ni-un TOPA in kei kiangah, ‘Leitungah a nuntak laiteng uh amaute in kei hong kihtakna ding le amaute in a tate uh a hilhsawn theih nadingun keimah in amaute tungah ka thute ka zaksak theih nadingin ka kiangah mite hong khawm in,’ hong cihna thu, na tate uh le na tate uh tate’ tungah kitheisak un.</row>
		<row book="5" chapter="31" verse="12" tag="">[12] Jordan galkhatah a luah dingin na paina uh gamah na nuntak laitengun amaute in a thu za-in TOPA na Pasian uh zahtak ding a theih nading, le hih thukham thute khempeuh limtakin a sep theih nading, le hih thu a thei nai lo amau’ tate in TOPA na Pasian uh zahtak ding a theih nadingun, numei, pasal, le naupangte, le na khuapite uh sunga om peemtate, mi khempeuh khawm un,” a ci hi.</row>
		<row book="40" chapter="4" verse="19-22" tag="">[19] Jesuh in amaute kiangah, “Kei hong zui un; nga mat bangin pawl tampi a ngah thei mi kong suaksak ding hi,” ci hi. [20] Amau tegel in zong a ngente uh nusia-in Jesuh a zui pah uh hi. [21] Tua lai panin a paikhiat khit uh ciangin Zebedi tapa James le Johan-te unau, a pa uh tawh gunkuang sungah ngen puahin a om mu leuleu a, amau tegel zong a sam hi. [22] Amau tegel in zong gunkuang le a pa uh nusia-in Jesuh a zui pah uh hi.</row>
		<row book="40" chapter="5" verse="14-16" tag="">[14] “Note pen leitung mite a dingin khuavak tawh na kibang uh hi. Mual dawnah a om khua kiseelcip thei lo hi. [15] Mei a vak khit ciangin kuamah in lawh khuhlo hi. Meivakna mun sangah koihzaw a, innsung khempeuh a taangsak hi. [16] Midangte in na gamtatna hoihte uh a muh ciangin vantungah a om na Pa uh min a phat theih nadingun mite mai-ah na gamtat hoihna uh khuavak bangin na kilangsak un.</row>
		<row book="40" chapter="8" verse="21-22" tag="">[21] Tua ciangin amah a zui midang khat in, “Topa aw, kei hong ciahsak inla, ka pa hong vuisak masa in,” a cih leh [22] Jesuh in, “Nangmah in kei hong zui inla, misi bang ahi mite in misite a vui dingun nusiat in,” ci-in a dawng hi.</row>
		<row book="40" chapter="9" verse="9" tag="">[9] Tua lai mun panin Jesuh a paikhiat ciangin siahdongpa Matthai a zumah tu-in a om mu a, “Hong zui in,” a cih leh amah zong dingin a zuipah hi.</row>
		<row book="40" chapter="10" verse="24" tag="">[24] “A siapa sangin a sang naupangte lianzaw ngei lo a, a topa sangin a silate lianzaw ngei lo hi.</row>
		<row book="40" chapter="10" verse="32" tag="">[32] “Keima mi ahihna thu mite’ theihin a genkhia mite, kei zong vantungah ka Pa’ mai-ah keima mi ahihna thu ka gen ding hi.</row>
		<row book="40" chapter="10" verse="37" tag="">[37] “Kei sangin a nu a pa a itzawte kei tawh kilawm lo a, kei sangin a tapa a tanu a itzawte kei tawh kilawm lo hi.</row>
		<row book="40" chapter="16" verse="24-25" tag="">[24] Tua ciangin Jesuh in a nungzuite kiangah, “Mi khatpeuh ka nungzui a suahnop leh, ama deihna bangin gamta nawn loin, a singlamteh kisuanin hong zui ding hi. [25] Hih a leitung nuntakna a hu nuamte in a nuntakna bulpi nangawn tawh suplawh ding a, keima hangin hih a leitung nuntakna a suplawhte in a nuntakna bulpi huzo ding hi.</row>
		<row book="40" chapter="19" verse="21" tag="">[21] Jesuh in, “Mi cingtaak na hihnop leh pai-in na neihsate va zuak inla, na sum khotte, mizawngte tungah va pia lecin, vantungah sum na hau ding hi. Tua ciangin hong pai inla kei hong zui in,” a ci hi.</row>
		<row book="40" chapter="20" verse="26-28" tag="">[26] Ahi zongin note lakah tua bang hi lo ding hi. Note lakah a lian ahi dingte note’ nasem hi ding a, [27] note’ lakah a lianpen ahi dingte note’ sila hi ding hi. [28] Mihing Tapa zong nasem nei dingin hong pai hi loin mi dangte a’ ding na semin, mi tampi tat nading a si dingin a hong pai ahih mah bangin note zong a tuaci ding na hi uh hi,” a ci hi.</row>
		<row book="40" chapter="28" verse="16-20" tag="">[16] Nungzui sawm le khatte zong, Jesuh in a gensa bangin Galilee gam a mualtungah a pai uh hi. [17] Amaute in Jesuh a muh uh ciangin bia uh a, ahi zongin pawlkhat in umzo taktak lo uh hi. [18] Tua ciangin amaute mai-ah Jesuh hong pai a, “Leitungah ahi a, vantungah ahi zongin vangliatna khempeuh kei tungah hong kipia khinta hi. [19] Tua ahih ciangin note pai unla, midang khempeuh, keima nungzui mi suaksakin, Pa min, Tapa min, le Kha Siangtho min tawh tui sungah na phum un. [20] Tua ciangin note tungah ka hong gen thute khempeuh a zuih nadingun na hilh un. Hun bei dongin note a hong ompih tawntung ding ka hihna thu phawk ta un,” a ci hi.</row>
		<row book="41" chapter="1" verse="16-20" tag="">[16] Galilee Tuili gei tawnin Jesuh a pai laitakin, Simon le a nau Andru, ngabengte ahih manun, ngen tawh nga khuhin a om a mu hi. [17] Jesuh in amau tegel kiangah, “Kei hong zui un; nga mat bangin mi tampi a huaite kong suaksak ding hi,” a ci hi. [18] Amau tegel in zong a ngen uh nusia-in Jesuh a zuipah uh hi. [19] Tawmkhat a pai khit ciangin Zebedi’ tapa James le a nau Johan zong, a gunkuang tung uhah a ngen uh khui-in a om a mu leuleu hi. [20] Jesuh in amaute a muh phetin sampah a, amau tegel in zong a pa uh Zebedi le a thacialte uh nusia-in Jesuh’ nung a zui uh hi.</row>
		<row book="41" chapter="2" verse="14" tag="">[14] Tua bangin a paina-ah Alfeas tapa Levi, a siahdonna zumah tu-in a om a mu hi. Jesuh in ama kiangah, “Kei hong zui in,” a ci hi. Levi zong dingin Jesuh’ nung a zuipah hi.</row>
		<row book="41" chapter="3" verse="13-15" tag="">[13] Tua lai panin a mualtung lamah Jesuh paito a, mi a deihteng ama kiangah a sam hi. Tua a sap mite ama kiangah hong pai uh a, [14] amah in mi sawm le nih teelin, sawltakte, ci-in min a phuah hi. Jesuh in, “Kei tawh a kikhawl dingin noteng ka hong teel hi. Thu a hilh dingin zong ka hong sawl ding a, [15] dawi hawlkhiat nading vangliatna na nei ding uh hi,” a ci hi.</row>
		<row book="41" chapter="6" verse="8" tag="">[8] Amaute kiangah, “Ciangkhut simloh, na khualzinna uhah bangmah keng kei un. An ahi a, ip ahi a, sum ahi zongin keng kei un.</row>
		<row book="41" chapter="8" verse="34" tag="">[34] Tua ciangin Jesuh in mihonpite le a nungzuite ama kiangah sam a, “Mi khatpeuh ka nungzui a suahnop leh ama deihna bangin gamta nawn loin a singlamteh kisuanin hong zui ding hi.</row>
		<row book="41" chapter="10" verse="21" tag="">[21] Tua ciangin Jesuh in itna tawh tua mipa enin, “Na khat bek na kisam lai hi. Pai inla, na neih khempeuh na zuak khit ciangin mizawngte tungah na sumkhotte va pia in. Tua hileh vantungah sum na hau ding hi. Tua khit ciangin ka nung hong zui in,” a ci hi.</row>
		<row book="42" chapter="1" verse="16" tag="">[16] Amah in Israel mi tampi tak, amau’ Topa Pasian’ kiangah tunpihkik ding hi.</row>
		<row book="42" chapter="5" verse="11" tag="">[11] Tui gei-ah a gunkuangte uh a tunpih khit uh ciangin a na khempeuh uh nusia-in Jesuh a zui uh hi.</row>
		<row book="42" chapter="6" verse="12-13" tag="">[12] Ni khat, thungen dingin mualtungah Jesuh pai a, zan tawntung Pasian kiangah thu ngenin a om hi. [13] Khua a vak ciangin a nungzuite sam a, amaute sung panin sawm le nih teelkhia-in sawltakte ci-in min a phuak hi.</row>
		<row book="42" chapter="6" verse="40" tag="">[40] Sang naupang khat a siapa sangin lianzaw ngei lo hi; a sin ding khempeuh a theihkhit ciangin a siapa tawh kikim pan bek ding hi.”</row>
		<row book="42" chapter="9" verse="23" tag="">[23] Tua ciangin Jesuh in a nungzuite le mi khempeuh kiangah, “Mi khatpeuh in kei hong zuihnop leh ama deihna bangin gamta nawn loin nisimin a singlamteh pua-in hong zui ding hi.</row>
		<row book="42" chapter="9" verse="57-62" tag="">[57] Lampi-ah a pai laitakun mi khat in Jesuh kiangah, “Na paina khempeuhah kong zui ding hi,” a ci hi. [58] Jesuh in, “Ngiate in lup nading kua nei uh a, vasate in zong giah nading bu nei uh hi. Ahi zongin Mihing Tapa in a luptheih nading mun koimahah nei lo hi,” a ci hi. [59] Tua ciangin Jesuh in midang khat kiangah, “Kei hong zui in,” a ci hi. Ahi zongin amah in, “Topa aw, kei hong ciahsak inla, ka pa hong vuisak masa in,” a ci hi. [60] Ahi zongin Jesuh in, “Misi bang ahi mite in misite na vui tahen. Nang ahihleh va pai inla Pasian’ Ukna thu va hilh in,” a ci hi. [61] Tua ciangin midang khat in, “Topa aw, nang ka hong zui ding hi. Ahi zongin ka inn-ate, mangpha hong khasak masa in,” a ci hi. [62] Jesuh in ama kiangah, “Bawng lokhawhna lenkawmin a nunglam a en mi pen Pasian’ Ukna tawh kituak lo hi,” ci-in a dawng hi.</row>
		<row book="42" chapter="10" verse="19" tag="">[19] Tu-in thei un. Gulpi le momaite na sikgawp nading uh le na galte uh na zawh nadingun note tungah vangliatna ka hong piazo a, amaute in note bangmah hong cih zo lo ding uh hi.</row>
		<row book="42" chapter="12" verse="12" tag="">[12] Bang hang hiam cih leh a hun a tun ciangin Kha Siangtho in na gen dingteng uh hong hilh ding hi,” a ci hi.</row>
		<row book="42" chapter="14" verse="25-27" tag="">[25] Mi tampi tak in Jesuh hong zui uh a, Jesuh zong kihei-in amaute kiangah, [26] “Kei kiangah a hong pai mite peuhmah in a nu le a pa, a zi le a ta, a sanggam numeite le a sanggam pasalte, le ama pumpi mahmah a nial ngam kei leh keima nungzui suak thei lo ding hi. [27] Ama singlamteh mah puatawmin ka nung hong zui lote, keima nungzui hi thei lo hi.</row>
		<row book="42" chapter="14" verse="33" tag="">[33] Tua mah bangin mi khat in a neih khempeuh a piakkhiat ngam kei leh keima nungzui suak thei lo ding hi.</row>
		<row book="42" chapter="18" verse="22" tag="">[22] Jesuh in hih thu a zak ciangin ama kiangah, “Na khat na kisam lai hi. Na neihsa khempeuh zuak inla, mizawngte tungah na sum khotte pia in. Tua hileh vantungah na hau ding hi. Tua khit ciangin ka nung hong zui in,” a ci hi.</row>
		<row book="43" chapter="1" verse="39" tag="">[39] Jesuh in, “Hong pai unla, ka omna mun hong mu un,” a na ci hi. Amau tegel in zong Jesuh va zui uh a, a omna mun a va mu uh hi. Tua hun pen nitak nai li hun pawl ahih manin ama kiangah a giak uh hi.</row>
		<row book="43" chapter="1" verse="43" tag="">[43] A zing ciangin Jesuh in Galilee gamah pai ding ngaihsun hi. Filip tawh kituak a, ama kiangah, “Hong zui in,” a ci hi.</row>
		<row book="43" chapter="6" verse="45" tag="">[45] Kamsangte in a lai gelhna uhah, ‘Pasian in mi khempeuh a hilh ding hi,’ na ci uh hi. Tua ahih manin Pa kiang panin thu za-in a thei mi khempeuh ka kiangah a hong pai ahi hi.</row>
		<row book="43" chapter="6" verse="67-71" tag="">[67] Tua ahih manin Jesuh in a nungzui sawm le nihte kiangah, “Note zong na ciahkik nuam mai uh hiam?” a cih ciangin [68] Simon Peter in, “Topa aw, ciah le ung kua kiang zuan mawk ding ka hi uh hiam? Nangmah in nuntak tawntung nading thu na nei hi. [69] Tu-in nang ka hong um uh a, Pasian kiang panin a hong pai a Siangtho Pa na hihna thu ka hong thei uh hi,” ci-in a dawng hi. [70] Tua ciangin Jesuh in, “Note na sawm le nih mahun ka hong teel hinapi-in khat pen dawi na suakmawk uh hi,” a ci hi. [71] Sawm le nihte sung panin amah a lehpei ding ahih manin Simon Iskariot’ tapa Judas thu a genna ahi hi.</row>
		<row book="43" chapter="8" verse="31-32" tag="">[31] Tua ahih manin amah a um Jew mite kiangah Jesuh in, “Ka thuhilhnate na zuih paisuak nak-uhleh ka nungzui taktakte na hi ding uh hi. [32] Tua ciangin thuman na thei ding uh a, tua thuman in note hong suaktasak ding hi,” a cih leh</row>
		<row book="43" chapter="10" verse="27" tag="">[27] Keima tuute in ka aw za-in thei uh ahih manin kei hong zui uh hi.</row>
		<row book="43" chapter="12" verse="25-26" tag="">[25] Tua ahih manin hih leitung nuntakna a itte in a nuntakna taktak taanlawh ding a, hih leitung nuntakna a it lote in nuntakna taktak nei tawntung ding hi. [26] Ka nasemte keima omna-ah a omtheih nadingin ka na a sem nuam peuhmah in kei hong zui ding uh a, ka Pa in ka na a sem mite a pahtawi ding hi,” a ci hi.</row>
		<row book="43" chapter="13" verse="12-17" tag="">[12] Jesuh in amaute’ khe a silsak khit ciangin a puan silhkik a, annek sabuai-ah a tutnasa mun hong zuanin, “Tu-a note tungah ka hong gamtatna thu na thei uh hiam? [13] Note in kei pen Siapa, le Topa, na hong ci uh hi. Na hong cih uh mah bangin a man ka hi hi. [14] Note’ Topa le Siapa in na khe uh hong silsak ka hih leh note khatlekhat na kisilsak kan ding uh kilawm hi. [15] Note tungah ka hong gamtat bangin note na gamtat theih nadingun a lim a hong lak ka hi hi. [16] A mantakin ci lehang, sila pen a topa sangin lianzaw ngei lo a, a kisawlpa zong a sawl pa sangin lianzaw ngei lo hi. [17] Hih thu thei-in na zuih uhleh na lung uh nuam mahmah ding hi.</row>
		<row book="43" chapter="13" verse="34-35" tag="">[34] Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un. [35] Note khatlekhat ki-it le-uhcin keima nungzuite na hihna uh mi khempeuh in hong thei ding uh hi,” a ci hi.</row>
		<row book="43" chapter="14" verse="21" tag="">[21] Keima thupiakte sangin a zuite in keimah hong it ahi uh hi. Kei hong it mite pen ka Pa in zong it ding a, keimah in zong itin amaute tungah ka kilang ding hi,” a ci hi.</row>
		<row book="43" chapter="14" verse="26" tag="">[26] Ahi zongin Pa in keima tangin a hong sawl ding Huhpa Kha Siangtho a hong tun ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.</row>
		<row book="43" chapter="15" verse="8-14" tag="">[8] Gah tampi gah le-uhcin ka Pa’ minthanna a kilangsak na hi ding uh a, keima nungzui na hihna uh kilang ding hi. [9] Ka Pa in kei hong it zahin note hong it ka hih manin keima hong itna sungah om un. [10] Ka Pa’ hong thupiakte zui-in ama itna sungah ka om mah bangin note in zong ka thupiaknate na hong zuih uhleh ka itna sungah a om na hi ding uh hi. [11] Note hangin kei ka lungdam theih nading le note’ lungdamna a cingtaak a suahtheih nadingin hih thute a hong gen ka hi hi. [12] “Note tungah ka hong piak thu in: Note ka hong it zahin note khatlekhat na ki-it un. [13] Lawmte’ tang ding sih ngamna sangin lawmte itna a lianzaw om nawn lo hi. [14] Ka hong thupiak bangin na gamtat uhleh ka lawmte na hi uh hi.</row>
		<row book="43" chapter="16" verse="13" tag="">[13] Tua ahih manin thuman hong lak ding Kha Siangtho hong tun ciangin thu khempeuh a manin hong hilh ding hi. Ama ngaihsuttawm thu hong gen ding hi lo a, ama tungah a kigen thute le a hong tung ding thute a hong gen ding ahi hi.</row>
		<row book="43" chapter="21" verse="15-16" tag="">[15] An a nekkhit uh ciangin Jesuh in Simon Peter kiangah, “Johan’ tapa Simon aw, hih adang khempeuhte’ hong it sangin kei na hong nak itzaw hiam?” ci-in a dot ciangin amah in, “Topa aw, ka hong itzaw hi. Nang ka hong itna na thei hi,” ci-in a dawng hi. [16] Tua ciangin Jesuh in, “Ka tuunote na kem in,” a ci hi. Tua ciangin Jesuh in a nihveina dong leuleu a, “Johan’ tapa Simon aw, kei na hong it hiam?” ci-in a dot ciangin, “Topa aw, nang ka hong it a, ka hong itna thu na thei hi,” a cih ciangin, “Ka tuute na kem in,” a ci leuleu hi.</row>
		<row book="44" chapter="1" verse="8" tag="">[8] Ahi zongin note tungah Kha Siangtho hong tun ciangin vangliatna tawh na kidim ding uh a, Jerusalem khuasung, Judea gam sung, Samaria gam sung, le leimong dongin note in keima thu na gen ding uh hi,” ci-in a dawng hi.</row>
		<row book="45" chapter="12" verse="1-2" tag="">[1] Tua ahih ciangin sanggamte aw, Pasian in eite tam veipi tak hong hehpih ahih manin ama lungkim nading le ama nasep nadingin nomau mahmah a hingtangin Pasian tungah na kipiak nadingun ka hong thum hi. Tua banga kipiakna pen Pasian biakna man taktak ahi hi. [2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="14" verse="7-8" tag="">[7] Ama a’ ding bekin kuamah nungta lo a, ama a’ ding bekin kuamah si lo hi. [8] I nuntak leh Topa a dingin a nungta ihi a, i sih leh zong Topa a’ ding mahin a si ihi hi. Tua ahih manin i si a, i hing zongin Topa a’ ihi hi.</row>
		<row book="46" chapter="2" verse="13" tag="">[13] Tua ahih manin hih bangin thu ka hong gen uh ciangin zong, mihingte’ hong hilh pilna kamte a zang hi loin, Kha Siangtho a nei mite tungah kha tawh kisai thu ka gen uh ciangin Kha Siangtho in a hong hilh kammalte zangin a gen ka hi uh hi.</row>
		<row book="46" chapter="4" verse="1" tag="">[1] Kote pen Khrih’ nasem, le Pasian’ thusim a zeekte-in nong ngaihsut ding uh ahi hi.</row>
		<row book="46" chapter="4" verse="6" tag="">[6] Sanggamte aw, note a’ ding ka ngaihsutna-in hih thu khempeuh Apollos le keima pumpi tungah ka zat uh thu ahi hi. “A khengvalin gamta kei un,” cihna thu na theih nadingun ko tegel, etteh dingin ka hong zang hi. Note in mi khatpeuh kisaktheihpihin mi khatpeuh na simmawhbawl kei ding uh hi.</row>
		<row book="46" chapter="11" verse="1" tag="">[1] Keimah in Khrih gamtatzia ka zuih mah bangin note in zong keima gamtatzia hong zui ta un.</row>
		<row book="47" chapter="5" verse="15-17" tag="">[15] Ama hangin a nungtate, amau a dingin nungta nawn loin, amau’ hangin si-in a kihingkik sakpa a dingin a nuntak theih nadingun mi khempeuh a dingin amah a hong si hi. [16] Tua ahih manin kote in mihingte’ ngeina zia tawh kuamah ka en nawn kei uh hi. Khrih mahmah zong mihing lungsim ngaihsutna zia tawh ka et ngei uh hangin tu-in tua bangin ka ngaihsun nawn kei uh hi. [17] Tua ahih manin mi khatpeuh, Khrih tawh a kipawl ciangin mi thak suak a, a mi lui ngeina bei-in a mi thak ngeina a neita ahi hi.</row>
		<row book="47" chapter="5" verse="20" tag="">[20] Tua ahih ciangin kote pen Khrih tangin nasem ka hi uh a, Pasian in kote zangin note tungah thu a hong gen ahi hi. Pasian tawh kilemin pawlkhatin na om nadingun Khrih tangin a hong thum ka hi uh hi.</row>
		<row book="47" chapter="6" verse="5-10" tag="">[5] Kote hong kisatin, thongah hong kikhia-in, mihonpi in hong hihgawp uh hi; nakpitakin na semin, an ne lo, ihmu lo liangin ka om uh hi. [6] Siangtho takin nuntakna, thu theihna, lungduaina, migitna, Kha Siangtho’ huhna, itna taktak neihna, [7] thuman genna, le Pasian’ nasemte ka hihna uh, Pasian’ vang tawh ka kilangsak uh hi. Kote in kihut nading le galsim nadingin hiamin thuman ka zang uh hi. [8] Kote hong kipahtawi-in hong kimindaisak zel a, hong kisimmawh bawlin zong hong kiphat zel hi. Thuman gen hinapi-in zuaugen bangin hong kingaihsun a, [9] mi khempeuh in hong theih hinapi-in theih loh mi bangin hong kibawl a, nong theih uh mah bangin kote a nungta hinapi-in misi bangin hong kingaihsun hi. [10] Dahna ka thuak uh hangin ka lungdam uh a, kote a zawng tawh kibang napi-in mi tampi ka hausak uh a, bangmah a nei het lo tawh kibang napi-in a taktakin ka neih loh uh bangmah om lo hi.</row>
		<row book="48" chapter="5" verse="18-26" tag="">[18] Kha Siangtho’ deihna bangin na gamtat uhleh Thukham khutnuai-ah na om nawn kei uh hi. [19] Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna, [20] milim biakna, mi bumna, kilangbawlna, kitotna, hazatna, hehna, huaihamna, kikhenna, pawltuam lungsim neihna, [21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi. [22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi. [24] Tua hi a, Jesuh Khrih a zui mite in a leitung lungsim pianzia uh le a leitung lungsim deihna khempeuh uh a phiat khitsa ahi hi. [25] Kha Siangtho in eite hong nungtasak khinta ahih manin ama hong sawlna bangin eite a nungta ding ihi hi. [26] Kuamah kiphasak loin, khatlekhat kiphin loin, kuamah i kihaza kei ding hi.</row>
		<row book="49" chapter="1" verse="4" tag="">[4] Ama mai-ah eite pen paubaanna a nei lo, mi siangthote ahi ding le Khrih hangin ama mite ahi dingin leitung a pianma pek nangawnin Pasian in a hong teelsa ihi hi.</row>
		<row book="49" chapter="1" verse="17" tag="">[17] i Topa Jesuh Khrih’ Pasian ahi, a minthang Pa Pasian in note tungah Kha Siangtho hong pia-in, tua Kha Siangtho in note tungah lungpilna hong pia-in, note in Pasian na theih nadingun note tungah Pasian hong kilatsak nadingin thu ka hong ngetsak niloh hi.</row>
		<row book="49" chapter="4" verse="11" tag="">[11] Amah in mite tungah siamna a tuamtuam hong pia a, pawlkhatte sawltak nasep a sem ding, pawlkhatte kamsang nasep a sem ding, pawlkhatte thuhilh kawikawi nasep a sem ding, pawlkhatte pawlpi kem nasep a sem ding, le pawlkhatte laihilh nasep a sem dingin a hong seh hi.</row>
		<row book="49" chapter="5" verse="8-13" tag="">[8] Note pen khuamial sungah a omngei hinapi-in, Topa’ mi na suahkhit uh ciangin khuavak sungah a om hita na hih uh manin khuavak sungah a om mite bangin na gamta un. [9] Bang hang hiam cih leh khuavak sunga omna in a hoih, a man, a thutakte hong piangsak hi. [10] Bangteng in Topa lungkimsak ahi hiam, ci-in kan un. [11] Khuamial gamtatna, bangmahin a kimang lo nasepnate su vet kei unla, tua bang gamtatnate a hoih lohna pholak zaw un. [12] Kuama theih lohin a simthamin a hihte uh gen ding nangawnin zong zumhuai lua hi. [13] Na khat peuhpeuh khuavakah pusuah lehang a pianzia man taktak hong kilang hi.</row>
		<row book="50" chapter="4" verse="9" tag="">[9] Keima genna le ka gamtatna panin thei-in na san uh thute, nomau pumpi mahmah tawh na zui un. Tua hileh nopsakna a hong piathei Pasian in note hong ompih ding hi.</row>
		<row book="51" chapter="1" verse="28" tag="">[28] Tua ahih manin a milip tungah Khrih’ thu ka hilh uh a, Khrih tawh a kipawlna uh hangin a milipin a khangcingin Pasian’ omna-ah ka tunpih theih nadingun a milip tungah hilhin ka genkhol uh hi.</row>
		<row book="51" chapter="3" verse="12" tag="">[12] Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh ahi hi.</row>
		<row book="51" chapter="3" verse="24" tag="">[24] Topa in note tungah thaman a hong piak ding lamtak phawk gige un. Tua bangin na sepna uhah Khrih Topa’ na a semsem na hi uh hi.</row>
		<row book="52" chapter="2" verse="8" tag="">[8] Note hong it mahmah ka hih manun Pasian kiang panin a hong pai Lungdamna Thu bek hong gen loin, kote’ nuntakna mahmah zong note a dingin a pia ngamin ka om uh hi. Tua ahih manin kote’ hong muhna-ah note a manpha mahmah na hi uh hi.</row>
		<row book="53" chapter="3" verse="7" tag="">[7] Kote’ gamtatzia bangin a gamta ding na hihna uh teltakin na thei uh hi. Note tawh ka hong omkhawm lai-un ka thadah om kei uh hi.</row>
		<row book="54" chapter="1" verse="5" tag="">[5] Hih bangin thupiakna pen, upna taktak le kisuanna om hetloin lungsim siangtho taktak tawh ngaihsutna panin a hong piangkhia ki-itna a khantheih nading deihna ahi hi.</row>
		<row book="54" chapter="5" verse="4" tag="">[4] Meigong numei khatpeuh in tate ahi a, tute ahi zongin a neih leh innkuan sungah biakna tawh kisai-in tavuan a neihna uh hilh inla, a nu a pa, a pu a pite a huh nadingun gen in. Hih bang gamtatna pen Pasian’ muhna-ah a hoih thu ahi hi.</row>
		<row book="55" chapter="2" verse="2-4" tag="">[2] Mi tampite’ theihin ka thuhilh, na zaksa thu khempeuh, midangte a hilhsawn thei dingin a citak mite tungah hoihtakin a zuih dingun na hilh in. [3] Khrih Jesuh’ galkap hoih hihna tawh thuak dingin a kisam khempeuh na na thuak in. [4] Galkap a semlai mipa in ama tungah a om bupa a lungkimsak theih nadingin na sem ahih manin tualsung mite’ nasep tawh thuahkhawm lo hi.</row>
		<row book="56" chapter="3" verse="14" tag="">[14] I mite ommawk loin, thu kisam a phamawhte huh thei-in, na hoih na phate a septheih nadingun na hilh in.</row>
		<row book="58" chapter="13" verse="17" tag="">[17] Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uh hi. Amaute’ thu mang le-uhcin a nasepna uhah lungdam mahmah ding uh a, mang kei le-uhcin dah pipi-in na sem ding uh hi. Dah pipi-in a nasepna uh note a dingin zong phattuamna a om tuan hi lo hi.</row>
		<row book="60" chapter="1" verse="12-16" tag="">[12] Vantung panin a hong kisawl Kha Siangtho’ vangliatna tawh thu a gen thupuakte’ tung panin na zak uh Thute mah kamsangte in a gen laitakun, tua a thugente uh amaute a’ ding hi loin note a’ ding ahihna thu, Pasian in tua kamsangte tungah a na genzo hi. Vantung mite nangawn in hih thute a theihtelnop khat uh ahi hi. [13] Tua ahih manin na lungsim uh ki-ukin a kigingsa-in om unla, Jesuh Khrih hong kilat ni ciangin na ngah ding uh hehpihna thupha ngaihsutin nei un. [14] Pasian’ thu na mang unla, na theih nai loh uh hun lai-in na gamtat ngei uh bangin na gamta nawn kei un. [15] Note a hong sampa a siangtho ahih mah bangin note zong na gamtatna khempeuh uhah na siangtho un. [16] Lai Siangtho sungah zong, “Keimah siangtho ka hih manin note zong na siangtho un,” na kici hi.</row>
		<row book="60" chapter="2" verse="9-10" tag="">[9] Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian’ mite na hi uh a, khuamial sung panin a lamdang mahmah ama khuavak sungah a hong samkhia pa’ nasepna a lamdangte a genkhia dingin Pasian in a hong teel mite na hi uh hi. [10] Nidangin Pasian’ mi na hihloh uh hangin tu-in ama mi na hi uh a, nidangin Pasian’ hehpihna na theih loh uh hangin tu-in ama hehpihna na ngah uh hi.</row>
		<row book="60" chapter="2" verse="21" tag="">[21] Khrih mahmah in zong note a dingin thuakin, ama khekhap na zuihtheih nadingun etteh ding lim hong nusiat ahih manin hih bangin a thuak ding mahin Pasian in note a hong sam ahi hi.</row>
		<row book="62" chapter="2" verse="3" tag="">[3] Eite in ama thupiaknate i zuih leh amah a thei taktak ihihna hong kilang hi.</row>
		<row book="62" chapter="2" verse="6" tag="">[6] Pasian tawh ka kipawl hi, a ci mi khempeuh, Jesuh Khrih a gamtat bangin a gamtat ding ahi hi.</row>
		<row book="62" chapter="3" verse="22" tag="">[22] Ama thupiaknate zui-in ama lungkim nadingin gamta ihih manin ama kiang panin i nget peuhpeuh i ngah hi.</row>
		<row book="62" chapter="5" verse="3" tag="">[3] Pasian i it ciangin ama thupiakte a zui ihi hi. Eite a dingin ama thupiakte zuih ding a haksa lua hi lo hi.</row>
		<row book="66" chapter="14" verse="4" tag="">[4] Hih mite in numei tawh paktatna gamta ngei nai lo uh a, paubaanna a nei lote ahi uh hi. Amaute in Tuuno a paina peuhpeuhah zui uh a, midang khempeuh sung panin a kitankhiasa, Pasian le Tuuno tungah a kipia masa mite ahi uh hi.</row>
	</category>
	<category id="79">
		<row book="1" chapter="1" verse="26-28" tag="">[26] Tua ciangin Pasian in, “Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, le leitung a a bokvakte khempeuh tungah ukna neisak ni,” a ci hi. [27] Tua ahih ciangin Pasian in ama lim bangin mihing piangsakin, Pasian’ lim bangin amah a piangsak hi. Amah in pasal le numei a piangsak hi. [28] Pasian in amaute thupha pia a, Pasian in amaute tungah, “Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate khempeuh tungah ukna nei ta un,” a ci hi.</row>
		<row book="2" chapter="9" verse="16" tag="">[16] Ahi zongin leitung khempeuhah keima min a kipulak theih nadingin note tungah ka vangliatna lah ding deihna-in kong nungtasak lai hi.</row>
		<row book="2" chapter="20" verse="12" tag="">[12] “ TOPA na Pasian un note hong piak leitang tungah na khan uh a sau theih nadingin na nu le na pa uh zahtak un.</row>
		<row book="19" chapter="25" verse="4" tag="">[4] TOPA aw, na zia na tong a thei-in hong bawl inla, na lampite hong hilh in.</row>
		<row book="19" chapter="127" verse="1" tag="">[1] TOPA in inn lampih kei leh innlamte’ sepna a mawkna ahi hi. TOPA in khuapi hutpih kei leh khuapi cingte’ cinna a mawkna ahi hi.</row>
		<row book="19" chapter="138" verse="8" tag="">[8] TOPA in kei a dingin a ngaihsutte hong tungsak ding hi. TOPA aw, na itna kip tawntung hi. Na sepsa na maban hong tun ta in.</row>
		<row book="21" chapter="1" verse="1-18" tag="">[1] Jerusalem khua sungah kumpi a sem, David’ tapa, Thugen Siampa’ thugente: [2] Thugen Siampa in hih bangin ci hi: A mawknapi, a mawknapi, na khempeuh a mawknapi. [3] Gimpi-a nisa thuakin nasepna-ah mihing in bang noptuam ngah ahi hiam? [4] Khang khat bei-in khang khat hong tung a, ahi zongin leitung kibangbang niloh hi. [5] Ni hong suakin ni tum a, a suakkik dingin tum zel hi. [6] Leitaw lamah huih nungin leilu lamah nung leuleu a, a zuih ngeina teng mah zui-in nungnung niloh hi. [7] Lui khempeuh tuipi-ah luangsuk a, ahi zongin tuipi dim nai lo hi. Tuipi tuite a khu-in leengin tuinakah guahin zu a, a nak panin hong luangsuk kik zel hi. [8] Na khempeuh lunggimhuai a, kuama genzawh ding hi lo hi. Mit in a muh cim thei lo a, bil in a zak cim thei lo hi. [9] A omsa mah bangin hong piang kik ding a, a kisemsa bangin hong kisem kik ding hi. Leitungah a thak na khat beek om lo hi. [10] Hih pen a thak ahi hi, a kici thei ding khat beek om lo hi. Eite’ khan ma-in a omsa vive ahi hi. [11] A beisa nate kiphawkkha nawn lo a, hong tung lai ding thute zong a khangkikte in phawk nawn lo ding hi. [12] Thugen Siampa kei pen Jerusalem khua-ah Israel kumpipa ka hi ngei hi. [13] Hih leitungah a kisem na khempeuh entelin a thu kan ding ka ngaihsun hi. Pasian in tua bang nasep ei tungah hong guat pen a nuam het lo nasep khat ahi hi. [14] Leitungah a kisem khempeuh ka mu khin a, tuate khempeuh a mawknapi na hi a, huihpi nung tawh kibang lel hi. [15] A kawisate kimamsak thei lo a, a om lopi a omin kiseh thei lo hi. [16] “Pilna sangpi ka nei a, keima mai-ah Jerusalem a uk dangte khempeuh sangin ka pilzaw hi. Pilna le theihna a kici khempeuh ka thei loh om lo hi,” ka ci hi. [17] Pilna le haina, theihna le mawlna, a kilamdanna ka zong hi. Ahi zongin tua bang ka hahkatna zong a mawknapi ahihlam ka phawk hi. [18] Pil semsem lehang kilunghimawh semsem a, tam thei semsem lehang hong gimsak semsem zawsop hi.</row>
		<row book="21" chapter="3" verse="1" tag="">[1] Hih leitungah a piang thu khempeuh, Pasian in ama pian’ hun dinga a sehsa hunin a piansak ahi hi.</row>
		<row book="21" chapter="12" verse="13-14" tag="">[13] Hih thute khempeuh banah gen ding thu khat bek om hi. Mihing hong kipiansakna a thu bulpi pen in: Pasian zahtakna le a thupiakte manna ahi hi. [14] A pha hitaleh a sia hitaleh a simthamin i hih simte nangawn i hihna khempeuhah Pasian in thu hong khen ding hi.</row>
		<row book="23" chapter="49" verse="4" tag="">[4] Ahih hangin keimah in, “Na ka sem a, ahi zongin a kimanna om lo hi. Ka thatang khempeuh ka beisak a, ahi zongin bangmah ka tangtun kei hi. Ahi zongin TOPA in a manin na hong sem ding, ci-in ka muang a, ka sep thaman hong pia ding hi, ci-in ka um hi,” ka ci hi.</row>
		<row book="23" chapter="55" verse="11" tag="">[11] keima kam panin a paikhia ka thu zong tua mah bang ding hi. A hawmpi-in kei kiangah hong tungkik lo ding a, keima ngimnasa bangin tangtung sakin, amah ka sawlna thu tangtun ding hi.</row>
		<row book="24" chapter="1" verse="5" tag="">[5] “Gil sungah kong bawl ma-in nang kong thei khinzo hi. Na suah ma-in nang kong teelkhia khinzo a, minam dangte tungah kamsang dingin kong koih khinzo hi,” hong ci hi.</row>
		<row book="24" chapter="29" verse="11-13" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi. [12] Tua hun ciangin note in kei hong samin, hong pai-in thu nong ngen ding uh a, ke’n zong kong dawng ding hi. [13] Note in kei nong zong ding uh a, na lungsim khempeuh uh tawh nong zon uh ciangin nong mu ding uh hi.</row>
		<row book="33" chapter="6" verse="8" tag="">[8] Mun khempeuhah a om no mihingte aw, TOPA in a hoih nate hong gen khinzo hi. TOPA in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian’ thu man’ ding ahi hi.</row>
		<row book="40" chapter="5" verse="13-14" tag="">[13] “Note pen leitung mite a dingin ci tawh na kibang uh hi. Ahi zongin ci a alna bei leh i alsakkik theih nading lampi om nawn lo hi. A kizat nading bangmah om nawn lo a, mite’ tuatcilgawp dingin kipaai lel hi. [14] “Note pen leitung mite a dingin khuavak tawh na kibang uh hi. Mual dawnah a om khua kiseelcip thei lo hi.</row>
		<row book="40" chapter="5" verse="45" tag="">[45] Tua hileh vantungah a om na Pa uh tate na hi thei ding uh hi. Bang hang hiam cih leh amah in mihoihte le misiate tungah a kibangin ni taangsak khawm a, a gamtat phate le a gamtat siate tungah zong a kibang mahin guah zusak khawm hi.</row>
		<row book="40" chapter="6" verse="25-33" tag="">[25] “Tua ahih ciangin note kiangah kong genin-ah: Na nuntak nadingun bang ne-in bang dawn ding cih ahi a, na pumpi uh a dingin bang silh ding cih ahi zongin lunghimawh lua kei un. Nuntakna pen an sangin thupizaw a, pumpi pen puan sangin thupizaw hi lo ahi hiam? [26] “Vanah a leeng vasate ngaihsun dih un: Amaute in khai tuh lo, an zong la lo, sal sungah zong khol lo napi-in vantungah a om na Pa un tuate a nek ding uh tasamsak lo hi. Tua vasate sangin note manphazaw thampek hi lo na hi uh hiam? [27] Na lunghihmawh manun kua in na khan uh kum bangzah sotto thei na hi uh hiam? [28] Bang hangin puansilh ding lunghimawh na hi uh hiam? Gamlak a om paakte a nuntakzia ngaihsun dih un: Amaute in amau a dingin na lah sem lo, khau zong kheek lo napi-in, [29] a hau mahmah Solomon nangawn a hoihpenin a kizep ciangin zong hih paakte banzo nai lo lai hi. [30] Tua ahih ciangin tuni-in hingin, a zing ciang mahin meikhukah a kikhultum lel hih gamlak lopate Pasian in puansilh guan ahihleh note hong lim guatzaw ding ahih manin na upna uh a neu mahmah ahi hi. [31] Tua ahih manin bang ne ding a, bang dawn ding a, bang silh ding ihi hiam, ci-in lunghimawh lua kei un. [32] (Gentail mite in lunghihmawh penin a neihte uh hih bangte ahi hi.) Hih nate khempeuh na kisap lamtak uh vantungah a om na Pa un a thei hi. [33] Thudang khempeuh sangin Pasian’ ukna le ama deihna na zuih theih nading uh thupi ngaihsut masazaw un. Tua hileh hih na kisapna dangte khempeuh uh zong hong piathuah veve ding hi.</row>
		<row book="40" chapter="12" verse="50" tag="">[50] Vantungah a om ka Pa’ deihna bangin a gamta mi peuhmah ka sanggam pasal, ka sanggam numei, ka nu ahi uh hi,” ci-in a dawng hi.</row>
		<row book="40" chapter="16" verse="25" tag="">[25] Hih a leitung nuntakna a hu nuamte in a nuntakna bulpi nangawn tawh suplawh ding a, keima hangin hih a leitung nuntakna a suplawhte in a nuntakna bulpi huzo ding hi.</row>
		<row book="40" chapter="28" verse="19-20" tag="">[19] Tua ahih ciangin note pai unla, midang khempeuh, keima nungzui mi suaksakin, Pa min, Tapa min, le Kha Siangtho min tawh tui sungah na phum un. [20] Tua ciangin note tungah ka hong gen thute khempeuh a zuih nadingun na hilh un. Hun bei dongin note a hong ompih tawntung ding ka hihna thu phawk ta un,” a ci hi.</row>
		<row book="41" chapter="8" verse="35" tag="">[35] Hih a leitung nuntakna a hu nuamte in a nuntakna bulpi nangawn tawh suplawh ding a, keima hang le lungdamna thu hangin a nuntakna a suplawhte in a nuntakna bulpi huzo ding hi.</row>
		<row book="41" chapter="12" verse="30-31" tag="">[30] Na Topa Pasian uh, na lungsim khempeuh, na nuntakna khempeuh, na pilna khempeuh, le na thahatna khempeuh uh tawh na it un, a cihna ahi hi. [31] A nihna in: Nangma pumpi na it bangin na vengte na it in, cihna ahi hi. Hih tegel sangin thukham a lianzaw a dang om nawn lo hi,” ci-in a dawng hi.</row>
		<row book="42" chapter="9" verse="25" tag="">[25] Mi khat in leitung khempeuh a ngah hangin a nuntakna bulpi suplawh leh bang phattuamna om ding ahi hiam?</row>
		<row book="42" chapter="12" verse="15" tag="">[15] Tua ciangin Jesuh in amaute khempeuh kiangah, “Hoihtakin kidawm unla, na huaiham loh nadingun kikem un. Bang hang hiam cih leh bangzahta-in mi khat a hauh hangin a neihsa tawh a nuntakna taktak kicing zo lo hi,” a ci hi.</row>
		<row book="43" chapter="1" verse="4" tag="">[4] Nuntakna a nei khempeuh in tua Thu tung panin a nuntakna uh ngah a, tua nuntakna in mi khempeuh tungah khuavak hong tunpih hi.</row>
		<row book="44" chapter="17" verse="26-28" tag="">[26] Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a piansakma pekin, mihingte’ nuntak tanvei ding le a ten nading uh mun a sehsa ahi hi. [27] Hih bangin a hihna pen mite in amah zongin a muhtheih nading uh a deihna ahi hi. Ahi zongin eite kiang panin Pasian gamla om het lo hi. [28] Mi khat in, ‘Pasian hangin eite piangin, hingin i gamtang hi,’ ci-in gen a, note sung panin laphuah siampa khat in zong, ‘Eite zong ama tate ihi hi,’ na na ci hi.</row>
		<row book="44" chapter="20" verse="24" tag="">[24] Ahi zongin Topa Jesuh in kei sep dingin a hong piak, Pasian hehpihna hangin Lungdamna Thu, mite kiangah gen ding nasep ka tangtut zawh nakleh kei nuntakna-ah bangbang hong piang taleh a thupi-in ka ngaihsun kei hi.</row>
		<row book="45" chapter="8" verse="28" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="46" chapter="6" verse="15" tag="">[15] Na pumpi uh, Khrih pumpi nate khat ahih lamtak thei lo na hi uh hiam? Khrih pumpi nate khat la-in numei tawh paktatte’ pumpi nate khat suaksak ding ihi hiam? Tua cih ngei ding hi peuhmah lo hi.</row>
		<row book="46" chapter="10" verse="31" tag="">[31] Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian’ minthan nadingin na hih un.</row>
		<row book="48" chapter="5" verse="13-14" tag="">[13] Sanggamte aw, note ahihleh a suakta mi ahi dingin Pasian in a hong sap ahi hi. Ahi zongin tua suahtakna pen na pumpi uh ut bangbangin gamtat theih nadingin paulam zonna-in nei kei unla, itna tawh khatlekhat kikhualna-in zangzaw un. [14] Bang hang hiam cih leh Thukham khempeuh thu khatin kigawm thei a, “Nangmah na ki-it bangin na vengte na it in,” cihna tawh kitomlak thei hi.</row>
		<row book="49" chapter="1" verse="5" tag="">[5] Pasian in Jesuh Khrih hangin ama mite ahi dingin eite a hong bawl ding a sehkholhsa hi a, tua bangin a hong bawl ding pen ama tupna le a utna ahi hi.</row>
		<row book="49" chapter="1" verse="11" tag="">[11] Na khempeuh, Pasian’ ngaihsutna le a geelsa bangin a piang hi. A cil pek a kipanin a ngaihsutsa thu tawh kizui-in Khrih tawh i kipawlna hangin Pasian’ tate ihih nadingin Pasian mah in a hong sehsa ihi hi.</row>
		<row book="49" chapter="2" verse="10" tag="">[10] Eite a hong bawlpa pen Pasian hi a, Jesuh Khrih tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite’ omzia dingin a na ngaihsut kholhsa ahi hi.</row>
		<row book="50" chapter="4" verse="6-7" tag="">[6] Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. [7] Mihingte in a theihtel zawh loh Pasian’ hong piak lungsim nopna in, Khrih Jesuh tawh na kipawlna uh hangin note hong lungnuamsak ding hi.</row>
		<row book="51" chapter="3" verse="12" tag="">[12] Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh ahi hi.</row>
		<row book="51" chapter="3" verse="23-24" tag="">[23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un. [24] Topa in note tungah thaman a hong piak ding lamtak phawk gige un. Tua bangin na sepna uhah Khrih Topa’ na a semsem na hi uh hi.</row>
		<row book="55" chapter="3" verse="16" tag="">[16] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi.</row>
		<row book="59" chapter="1" verse="18" tag="">[18] Ama piansakte khempeuh lakah eite a masa pen i suahtheih nadingin thuman thutak zangin ama utthu tawh eite a hong piangsak tawm ahi hi.</row>
		<row book="60" chapter="1" verse="24" tag="">[24] Tua ahih manin Lai Siangtho sungah, “Mihingte, lopa tawh kibang a, a minthannate uh lopa pak tawh kibang hi. Lopate vulin paakte pulh a,</row>
		<row book="60" chapter="2" verse="9" tag="">[9] Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian’ mite na hi uh a, khuamial sung panin a lamdang mahmah ama khuavak sungah a hong samkhia pa’ nasepna a lamdangte a genkhia dingin Pasian in a hong teel mite na hi uh hi.</row>
		<row book="60" chapter="3" verse="14" tag="">[14] A hoihin na gamtat manun gimna na thuak uhleh zong Pasian in thupha hong pia ding hi. Mite kihta kei unla, lunghihmawh ngaihsut kei un.</row>
		<row book="61" chapter="1" verse="10-11" tag="">[10] Tua ahih manin sanggamte aw, Pasian in note hong sapna le hong teelna-ah a kip taktak na hih nadingun hahkat mahmah un. Tua bangin hahkat le-uhcin na puk ngei kei ding uh hi. [11] Tua hileh eite’ Topa le Honpa Jesuh Khrih Uk tawntungna sungah nuamtakin na lut thei ding uh hi.</row>
		<row book="66" chapter="4" verse="11" tag="">[11] “Kote’ Topa Pasian aw, nangmah in na khempeuh piangsakin, nangma deihna bangin na khempeuh omin, na khempeuh kipiangsak ahih manin, minthanna, pahtawina, le vangliatna na ngah tawntung dingin a kilawm hi,” a ci uh hi.</row>
	</category>
	<category id="80">
		<row book="1" chapter="22" verse="1-4" tag="">[1] Hih thute khit ciangin Pasian in Abraham ze-et a, ama kiangah, “Abraham,” a ci hi. Amah in, “Hiah om ing,” a ci hi. [2] Amah in, “Na it, na tapa neihsun Isaac, la inla Moriah gamah pai in. Tua lai mun a nang kiangah kong gen ding mual khat tungah meihal biakpiakna-in amah hong pia in,” a ci hi. [3] Tua ahih ciangin zingsangin Abraham tho baih a, a la tutphah vawhin, ama nasem tangval nih le a tapa Isaac a paipih hi. Amah in meihal biakpiak nadingin sing ek a, ama tunga Pasian’ gensa munah a pai hi. [4] A ni thum ni ciangin Abraham khuadak to-in a gamla-ah tua mun a mu hi.</row>
		<row book="5" chapter="29" verse="29" tag="">[29] “ TOPA i Pasian in hong lahkhiat loh thusim om a, ahih hangin hih thukham sunga om thute khempeuh i zuih theih nadingin hong lakkhia a, eite le i suan i khakte’ zuih tawntung ding ahi hi.</row>
		<row book="6" chapter="1" verse="8" tag="">[8] Hih thukham laibu na mangngilh ngei kei ding hi. A sunga kigelh thute khempeuh tawh kizui-in na gamtat theih nadingin sunlezanin na lungngaingai ding hi. Tua hileh na maa vang ding a, na nasep tangtung ding hi.</row>
		<row book="19" chapter="23" verse="4" tag="">[4] TOPA aw, kei hong ompih na hih manin khuamial thukpi ka nawk hangin ka lau kei hi. Na molhtum le na ciangkhut in kei hong hu hi.</row>
		<row book="19" chapter="37" verse="4-5" tag="">[4] TOPA sungah lungkim in; amah in na deihna hong pia ding hi. [5] TOPA tungah na vai teng ap in. Amah muang in; amah in hong sem ding hi.</row>
		<row book="19" chapter="37" verse="23" tag="">[23] TOPA in mi a lam pai nading lak a, ama lungkim bangin a gamta pa amah in a kipsak hi.</row>
		<row book="19" chapter="40" verse="8" tag="">[8] Nangma deih bang hihna-ah nuam ka sa hi, ka Pasian aw. Nangma thukham ka lung sungah om hi,” ka ci hi.</row>
		<row book="19" chapter="46" verse="10-11" tag="">[10] “Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi,” a ci hi. [11] Vanglian TOPA, eite tawh hong omkhawm a, Jakob’ Pasian, eima belh ahi hi.</row>
		<row book="19" chapter="50" verse="14-15" tag="">[14] Lungdam biakpiakna Pasian tungah pia unla, Sangpenpa tungah na thuciamnate uh bawl un. [15] Haksat hun ciangin keima tungah hong ko un. Note kong honkhia ding a, note in keima min nong thangsak ding uh hi,” a ci hi.</row>
		<row book="19" chapter="50" verse="23" tag="">[23] Biakpiak nadingin lungdam piakna hong paipih mi in kei a hong pahtawi ahi hi. Ka thu a mang mite khempeuh ka honkhia ding hi,” a ci hi.</row>
		<row book="19" chapter="51" verse="12" tag="">[12] Nong hotkhiatna hangin hong lungdamsakkik inla, utna lungsim tawh keimah hong huh ta in.</row>
		<row book="19" chapter="67" verse="2" tag="">[2] Leitungah nangma deihna, minam khempeuhte lakah na vanglian hotkhiatna kithei tahen.</row>
		<row book="19" chapter="90" verse="12" tag="">[12] Tua ahih ciangin pilna lungsim ka ngah theih nadingun ka nuntak hun uh a tomlam ka theih nadingun hong hilh in.</row>
		<row book="19" chapter="119" verse="105" tag="">[105] Nangma thu pen lam hong lak ding meivak hi a, ka paina lampi-ah khuavak ahi hi.</row>
		<row book="19" chapter="138" verse="8" tag="">[8] TOPA in kei a dingin a ngaihsutte hong tungsak ding hi. TOPA aw, na itna kip tawntung hi. Na sepsa na maban hong tun ta in.</row>
		<row book="19" chapter="143" verse="10" tag="">[10] Keima Pasian na hih manin nangma deih bangin a gamta dingin kei hong hilh in. Kei hong hehpih inla, lam phei-ah hong kha in.</row>
		<row book="20" chapter="3" verse="5-6" tag="">[5] Na lungsim khempeuh tawh TOPA muang inla, nang’ theihna suang kei in. [6] Na hihna khempeuhah amah phawk in. Tua hileh lampi man amah in hong lak ding hi.</row>
		<row book="20" chapter="5" verse="18-19" tag="">[18] Tua ahih ciangin na zi tawh lungkim inla, na tenpih numei tawh lungdam in. [19] A it-huai a ngaihbaangin ngaihsun tawntung inla, ama ngaihbaanna tawh lungdamin, ama hong itna tawh lungkim in.</row>
		<row book="20" chapter="11" verse="14" tag="">[14] Thulamlak ding a nei lo mihingte kipuk uh a, thulamlak tampi neihna pen lungmuanna ahi hi.</row>
		<row book="20" chapter="16" verse="1" tag="">[1] Mite in bangbang a geel zongin TOPA’ deihna bang bekin a piang ding hizaw hi.</row>
		<row book="20" chapter="16" verse="4" tag="">[4] TOPA in na khempeuh ngimna nei-in bawl a, migilote nangawn siatna a thuak dingin a bawl ahi hi.</row>
		<row book="20" chapter="16" verse="9" tag="">[9] Mihing in thu geel a, ahi zongin TOPA’ deihna bangin kisemkhia hi.</row>
		<row book="20" chapter="16" verse="33" tag="">[33] Mite in bangbangin ai a san zongin, a piang ding thu pen TOPA’ deihna bangbek hizaw hi.</row>
		<row book="20" chapter="19" verse="21" tag="">[21] Mihing’ ngaihsutna-ah thu tampi om a, ahi zongin TOPA’ deihna tawh a kituakte bek kimang ding hi.</row>
		<row book="21" chapter="3" verse="11" tag="">[11] Amah in na khempeuh amau’ hun ciat tawh a kituak dingin a bawl hi. Amah in mailam thu theihnopna lungsim eite tungah hong guan a, ahi zongin ama sepnate a cing a theihzawhna ding hong guan lo hi.</row>
		<row book="23" chapter="43" verse="16-19" tag="">[16] Tuipi sungah lampi bawlin, tui lianpi sungah pai nading sul bawl a, leeng le sakolte, galkapte le galhangte Egypt gam pan paikhiatpihin, a tho thei nawn lo dingin amaute a lumcipsak, amaute pen meivak khau kisumit bangin a mitsak TOPA in hih bangin ci hi: [17] Tuipi sungah lampi bawlin, tui lianpi sungah pai nading sul bawl a, leeng le sakolte, galkapte le galhangte Egypt gam pan paikhiatpihin, a tho thei nawn lo dingin amaute a lumcipsak, amaute pen meivak khau kisumit bangin a mitsak TOPA in hih bangin ci hi: [18] “Masa lama nate ciamteh kei unla, a beisa hun nate ngaihsun kei un. [19] Tu-in a thak na khat ka bawl a, tu-in hong piangkhia hi. Note in thei lo na hi uh hiam? Gamlakah lam lianpi khat ka bawl ding a, sehnel gam sungah gunte ka luangsak ding hi.</row>
		<row book="23" chapter="46" verse="10" tag="">[10] A kipat cil-in a tawpna ding thu ka pulak a, tanglai pek panin a piang nai lo nate genin, ‘Ka thugen kip ding a, ka ngimna khempeuh ka tungsak ding hi,’ ka ci hi.</row>
		<row book="23" chapter="55" verse="8-11" tag="">[8] Bang hang hiam cih leh keima ngaihsutnate nomau’ ngaihsutna bang hi lo a, keima paiziate nomau’ paizia bang hi lo hi, TOPA in ci hi. [9] Vantung pen leitung sangin a sanzawk mah bangin, keima paiziate zong, nomau paizia sangin sangzaw a, ka ngaihsutnate zong, nomau ngaihsutna sangin a sangzaw ahi hi. [10] Bang hang hiam cih leh vantung panin guahtui le vuk hong pai-in, amaute ciahkik loin leitung kawtsakin, kungnote mengin selkhiasak a, khai vawhpa khaici pia-in a ne pa tungah an a piak mah bangin, [11] keima kam panin a paikhia ka thu zong tua mah bang ding hi. A hawmpi-in kei kiangah hong tungkik lo ding a, keima ngimnasa bangin tangtung sakin, amah ka sawlna thu tangtun ding hi.</row>
		<row book="24" chapter="29" verse="11-13" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi. [12] Tua hun ciangin note in kei hong samin, hong pai-in thu nong ngen ding uh a, ke’n zong kong dawng ding hi. [13] Note in kei nong zong ding uh a, na lungsim khempeuh uh tawh nong zon uh ciangin nong mu ding uh hi.</row>
		<row book="25" chapter="3" verse="37" tag="">[37] Topa’ deihna bang bekin na khempeuh a piang ahi hi.</row>
		<row book="27" chapter="2" verse="20-23" tag="">[20] “Pasian’ min kiphat tawntung ta hen; amah pilin a vanglian hi. [21] Amah in hun le khuahunte kheel a, kumpite koihin lah a lakhia hi. Amah in mite tungah pilna le theihna a pia hi. [22] Amah in thuthukpite le thusimte a lakkhia hi. Amah in khuamial sunga kiseelte thei a, khuavak in amah a umcih hi. [23] Nang pen ka pu ka pate’ Pasian na hi a, ka hong phat a, ka hong zahtak hi. Nangmah in pilna le thahatna na hong piazo hi. Ka thungetna nong za a, kumpipa kianga ka gen ding thu nong lakzo hi,” a ci hi.</row>
		<row book="28" chapter="4" verse="6" tag="">[6] Ka mite in kei hong phawk lo uh ahih manin ka susia ding hi. No siampite in kei hong phawknuam loin, ka thuhilhnate nial na hih manun ka siampi dingin kong deih nawn kei a, na tate uh zong siampi-in ka zang kei ding hi.</row>
		<row book="35" chapter="2" verse="3" tag="">[3] Hih thu a tunna ding hun hi pah nai lo ahih manin lai-in ciamteh in. Ahi zongin hong tung baihta ding a, kong lah khempeuh a manin hong tung ding hi. A tung hak tawh a kibangkha ahi zongin ngak keikai in. Ka seh hun a cin ciangin hong tung takpi ding a, zekai lua nawn lo ding hi.</row>
		<row book="35" chapter="2" verse="14" tag="">[14] Tuipi, tui tawh a kidim mah bangin TOPA’ minthanna theihna tawh leitung kidim ding hi.</row>
		<row book="40" chapter="5" verse="6" tag="">[6] Pasian’ deihteng sep ding a hanciamte Pasian in lungkimna ngahsak ding ahih manin thupha ngah mi ahi uh hi.</row>
		<row book="40" chapter="5" verse="10" tag="">[10] Pasian’ deihna bangin a gamtat manin bawlsiatna a thuak mite vantung ki-ukna sungah a omte ahih manin thupha ngah mi ahi uh hi.</row>
		<row book="40" chapter="5" verse="48" tag="">[48] Tua ahih manin vantungah a om na Pa uh a cingtaak mah bangin note zong lungsim citakin na cingtaak nading uh na hanciam un.</row>
		<row book="40" chapter="6" verse="1-4" tag="">[1] “Biakna tawh kizomin na hoih khat peuhpeuh na sep uh ciangin mite’ phat ding deihna tawh a kilang theithei dingin na sepkhak loh nadingun na kingaihsun un. Tua bangin gamta le-uhcin, vantungah a om na Pa uh kiang panin thaman na ngah kei ding uh hi. [2] “Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung le kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un. [3] Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theih loh nadingun pia unla, [4] kuamah theisak kei un. Tua hileh kuama muh lohin na gamtatna uh a mu na Pa un note tungah thaman hong pia ding hi.</row>
		<row book="40" chapter="6" verse="10" tag="">[10] Na ukna hun hong tung hen la, vantung bangin leitungah zong na deih bangin kigamta hen.</row>
		<row book="40" chapter="6" verse="14-15" tag="">[14] Note in midangte’ hong mawhna na maisak uhleh vantungah a om na Pa un zong note’ mawhna hong maisak ding hi. [15] Ahi zongin note in midangte’ hong mawhna na maisak kei uhleh vantungah a om na Pa un zong note’ mawhna hong maisak lo ding hi.</row>
		<row book="40" chapter="6" verse="19-21" tag="">[19] “Nget in ne-in a kekseu theihna, gutate in luhin a guktheihna hih leitungah na sum uh khol kei un. [20] Nget in a nek theih lohna, a kekseu theih lohna, gutate in luhin a guk theih lohna mun vantungah note a dingin kholzaw un. [21] Bang hang hiam cih leh na sum omna uhah na lungsim uh om tawntung ding hi.</row>
		<row book="40" chapter="6" verse="33-34" tag="">[33] Thudang khempeuh sangin Pasian’ ukna le ama deihna na zuih theih nading uh thupi ngaihsut masazaw un. Tua hileh hih na kisapna dangte khempeuh uh zong hong piathuah veve ding hi. [34] “Tua ahih manin zing ciang huna ding ma lungkham masa kei un. Zing ciang thu ding ama thu-in omsak lel un. Tuni thu pen tuni thu mah tawh beisak unla, lungkham ding behlap se kei un.</row>
		<row book="40" chapter="7" verse="21-23" tag="">[21] “Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kim lo ding uh a, vantungah a om ka Pa’ deihna bangin a gamtateng bek lutthei ding uh hi. [22] Tua ni ciangin mi tampi in kei kiangah, ‘Topa, Topa aw, nangma min tawh thu hilhin, nangma min tawh dawite hawlkhia-in, nangma min tawh nalamdang lian tampi bawl hi lo ka hi uh hiam?’ hong ci ding uh hi. [23] Tua ciangin keimah in amaute kiangah, ‘Note ka hong thei ngei kei hi. Siatna a gamta mite aw, kei kiang panin kihemkhia un,’ ka ci ding hi.</row>
		<row book="40" chapter="20" verse="1-6" tag="">[1] “Bang hang hiam cih leh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo nei pa tawh kibang hi. [2] Ni tha ngeina ngun peek khat piak dingin a kithukim khit uh ciangin a leenggah lo-ah na a sem dingin pawlkhat a kuansak hi. [3] Zingsang nai kua hun ciangin mihon omna sumbukah pai leuleu a, mi pawlkhat bangmah sem loin a mawk om a muh ciangin, [4] ‘No zong leenggah lo-ah va kuan un; a kilawm zah khat ka hong pia ding hi,’ a cih ciangin pawlkhat a kuan uh hi. [5] Tua ciangin sun sawm le nih ciangin pawlkhat cial leuleu a, nitak nai thum ciangin pawlkhat a cial lai hi. [6] Nitak nai nga ciangin mihon omna sumbukah a pai leh mi pawlkhat a mawk om mu ahih manin, ‘Bang hangin bangmah sem loin sunthapai mawk om na hi uh hiam?’ ci-in a dot ciangin</row>
		<row book="40" chapter="26" verse="39" tag="">[39] tawmkhat pai lai-in leilakah bokin thu ngen a, “Pa aw, ahi thei ding ahihleh hih thuak nading tawh hong kipelhsak in. Ahi zongin kei’ deihna bang hi loin nangma deihna bang hizaw ta hen,” a ci hi.</row>
		<row book="40" chapter="28" verse="19" tag="">[19] Tua ahih ciangin note pai unla, midang khempeuh, keima nungzui mi suaksakin, Pa min, Tapa min, le Kha Siangtho min tawh tui sungah na phum un.</row>
		<row book="41" chapter="3" verse="35" tag="">[35] Pasian’ deihna bangin a gamta mi khempeuh ka nu le ka sanggamte ahi uh hi,” a ci hi.</row>
		<row book="41" chapter="14" verse="36" tag="">[36] “Pa aw, na khempeuh na hihthei hi. Hih ka thuak ding gimna tawh hong kipelhsak in. Ahi zongin kei’ deihna bang hi loin nangma deihna bang hizaw hen,” a ci hi.</row>
		<row book="42" chapter="6" verse="46" tag="">[46] “Bang hangin, ‘Topa aw, Topa aw,’ hong ci napi-in ka hong gente zui lo na hi uh hiam?</row>
		<row book="42" chapter="9" verse="23" tag="">[23] Tua ciangin Jesuh in a nungzuite le mi khempeuh kiangah, “Mi khatpeuh in kei hong zuihnop leh ama deihna bangin gamta nawn loin nisimin a singlamteh pua-in hong zui ding hi.</row>
		<row book="42" chapter="22" verse="42" tag="">[42] “Pa aw, nangma ngaihsutna bang ahihkhak leh hih ka thuak ding gimna tawh hong kipelhsak in. Ahi zongin kei deihna bang hi loin nangma deihna bang hi ta hen,” a ci hi.</row>
		<row book="43" chapter="1" verse="13" tag="">[13] Tua bangin Pasian’ tate suahna pen leitung ngeina nute pate sung panin suahna tawh hi loin Pasian sung panin suahna ahi hi.</row>
		<row book="43" chapter="3" verse="14-17" tag="">[14] Moses in gamlak khuam tungah sumngo gul a khai mah bangin Mihing Tapa zong hong kikhai ding a, [15] amah a um mi khempeuh nungta tawntung ding hi. [16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi. [17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi.</row>
		<row book="43" chapter="4" verse="34-38" tag="">[34] Tua ciangin Jesuh in, “Keimah hong sawl pa’ deihna bangin na semin, sep dingin hong piak nasep zawhna pen ka nuntakna an ahi hi. [35] Note in na paunak uhah, ‘Khai tuh khit kha li ciangin anlak hun hi,’ na ci uh hi. Tu-in note khuadakin lote en un. An khempeuh min khinta a, lak ding bek in sam hi. [36] Khaituh pa le anla pa a lungdam khawm theih nadingin anla pa thaman a kipiak mah bangin anla pa in zong a nungta tawntung dingin mi a khawm ding hi. [37] Tua ahih manin, ‘Khat in khai tuhin, adang khat in a an la,’ ci-in paunak a om pen thuman mahmah hi. [38] Tua ahih manin note in na khawh loh uh lo-ah an a la dingin ka hong sawl hi. Midang in tua lo na kho a, note in a lak bek a si na hi uh hi,” a ci hi.</row>
		<row book="43" chapter="5" verse="30" tag="">[30] “Keima thu guak tawh ka hihtheih bangmah om lo hi. Pasian’ hong genna bang bekin thu ka khen hi. Keima ut bangin sem loin kei hong sawl pa’ deih bangin sem ka hih manin ka thukhenna thuman hi.</row>
		<row book="43" chapter="6" verse="28-29" tag="">[28] Tua ciangin amaute in, “Tua ahihleh Pasian ka lungkimsak theih nadingun bangci gamtat ding ka hi uh hiam?” ci-in a dot uh ciangin [29] Jesuh in, “Pasian in a hong sawl pa um le-uhcin Pasian a lungkim nadingin a gamta na hi uh hi,” ci-in a dawng hi.</row>
		<row book="43" chapter="6" verse="38-40" tag="">[38] Bang hang hiam cih leh keima ut bangin a sem ding hi loin kei hong sawl pa’ deihna bangin a sem dingin vantung panin a hong pai ka hi hi. [39] Kei hong sawl pa’ deihna in: Ka khut sungah a hong piak mi khempeuh khat zong khahsuah loin nitawp ni ciangin ka hinsakkik ding ahi hi. [40] Tua ahih manin Tapa mu-in a um mi khempeuh in nuntak tawntungna ngahin, nitawp ni ciangin ka hinsak ding, ka Pa in hong deih ahi hi,” a ci hi.</row>
		<row book="43" chapter="7" verse="17" tag="">[17] Pasian’ deihna bangin a gamta nuam mi peuhmah in, ka thugente pen Pasian’ kiang panin a hong pai thu a gen ka hihna leh keima thu bek tawh a gen ka hihna khenthei ding uh hi.</row>
		<row book="43" chapter="9" verse="31" tag="">[31] Pasian in thukham a palsat mite’ thu ngai lo a, amah bia-in, ama deih bangin a gamta mite’ thu ngai hi, ci-in ko ka thei uh hi.</row>
		<row book="43" chapter="10" verse="27" tag="">[27] Keima tuute in ka aw za-in thei uh ahih manin kei hong zui uh hi.</row>
		<row book="43" chapter="14" verse="14" tag="">[14] Keima min paulamin na hong nget nak-uhleh ka hong pia ding hi,” a ci hi.</row>
		<row book="43" chapter="17" verse="5" tag="">[5] Pa aw, leitung a kipiansak ma-in nang tawh i neihkhawm na pianzia mah tu-in nangma omna munah hong pia ta in.</row>
		<row book="44" chapter="13" verse="22" tag="">[22] Pasian in kumpi dingin Saul a zat nawn loh ciangin amaute’ kumpi dingin David a semsak hi. Pasian in David’ thu genin, ‘Ka sawl khempeuh a sem ding, ka deih bang mi khat, Jessi’ tapa David ka mukhin hi,’ a cihsa thu ahi hi.</row>
		<row book="44" chapter="17" verse="26-27" tag="">[26] Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a piansakma pekin, mihingte’ nuntak tanvei ding le a ten nading uh mun a sehsa ahi hi. [27] Hih bangin a hihna pen mite in amah zongin a muhtheih nading uh a deihna ahi hi. Ahi zongin eite kiang panin Pasian gamla om het lo hi.</row>
		<row book="45" chapter="1" verse="9" tag="">[9] Ama Tapa hangin Lungdamna Thu ka lungsim khempeuh tawh hilhin a na ka sep Pasian in hih ka thugente a man taktak ahihna thu hong thei hi.</row>
		<row book="45" chapter="8" verse="14" tag="">[14] Pasian’ Kha Siangtho in a makaih mite, Pasian’ tate ahi uh hi.</row>
		<row book="45" chapter="8" verse="20" tag="">[20] Pasian’ bawlsate, amau utthu tawh hi loin siatna a thuak dingin Pasian mahmah in a ngaihsutsa ahi hi. Ahi zongin lametna omlai hi.</row>
		<row book="45" chapter="8" verse="26-28" tag="">[26] Tua ahih manin eite bangzahin ginalo hitalehang eite a hong huh dingin Kha Siangtho a hong pai hi. Eite in a kilawm bangin thunget ding nangawn i thei kei a, ahi zongin Kha Siangtho mah in tauna tawh eite a dingin a hong thumsak hi. [27] Kha Siangtho in Pasian’ deihna tawh kizui-in Pasian’ mite a dingin hong thumsak ahih manin mihingte’ lungsimtawng thu a thei Pasian in Kha Siangtho’ ngaihsutna a thei hi. [28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="45" chapter="9" verse="16" tag="">[16] Tua ahih ciangin mite’ utna le sepna tawh kisai lo a, Pasian’ hehpihna bek tawh kisaizaw hi.</row>
		<row book="45" chapter="12" verse="1-2" tag="">[1] Tua ahih ciangin sanggamte aw, Pasian in eite tam veipi tak hong hehpih ahih manin ama lungkim nading le ama nasep nadingin nomau mahmah a hingtangin Pasian tungah na kipiak nadingun ka hong thum hi. Tua banga kipiakna pen Pasian biakna man taktak ahi hi. [2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="15" verse="30-33" tag="">[30] Lawmte aw, kei a dingin Pasian kiangah thu na hong ngetsak nadingun i Topa Jesuh Khrih i upna hang le Kha Siangtho in a hong piak itna tawh a hong thum ka hi hi. [31] Judea gam sunga a om thu um lo mite in kei hong gimsakkhak loh nading le Jerusalem khua-a a om Pasian mite a dingin nasepnate lungdam takin a hong santheih nadingun thu hong ngetsak un. [32] Tua bangin thu hong ngetsak le-uhcin, Pasian’ deihna ahih nakleh note kiangah lungdam takin ka hong tung ding a, note tawh nuamtakin i kimu ding hi. [33] Nopsakna a hong pia Pasian in note khempeuh hong ompih tahen. Amen.</row>
		<row book="46" chapter="1" verse="1-3" tag="">[1] Khrih Jesuh’ sawltak dingin Pasian in a hong teel keimah Paul le thu upna sungah i sanggam Sosthenes in, [2] Jesuh Khrih tawh kipawlna hangin Pasian’ mi suakin, Pasian’ mi siangtho cihna a ngah, Korin khua-a om Pasian’ pawlpi mite le eite’ Topa bek hi loin, amaute’ Topa zong ahi, i Topa Jesuh Khrih tungah thu a ngen, mun khempeuhah a om mite tungah lai ka hong khak uh hi. [3] I Pa Pasian le Topa Jesuh Khrih in note tungah dikna le nopsakna thupha hong tungsak tahen.</row>
		<row book="46" chapter="3" verse="3" tag="">[3] Bang hang hiam cih leh Pasian’ deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uh hi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi.</row>
		<row book="46" chapter="7" verse="10-11" tag="">[10] A neisate tungah, kei’ ngaihsutna hi lo, Topa’ ngaihsutna ka gennop thu in: Zi in a pasal ciahsan kei tahen. [11] A ciahsan leh zong pasal nei loin om paisuak hen. A om paisuakzawh kei leh a pasal ngei mah zuankik hen. Pasal in a zi ma kei tahen.</row>
		<row book="46" chapter="13" verse="13" tag="">[13] Tu laitakin a omlai thu thumte pen upna, lametna, le itna hi a, tua thumte sung panin itna mah a thu lianpen ahi hi.</row>
		<row book="47" chapter="5" verse="17-20" tag="">[17] Tua ahih manin mi khatpeuh, Khrih tawh a kipawl ciangin mi thak suak a, a mi lui ngeina bei-in a mi thak ngeina a neita ahi hi. [18] Hih thu khempeuh Pasian’ vaihawm hi a, eite pen Pasian’ gal hinapi-in Khrih hangin amah tawh a kilem mi hong hisak a, kote tungah tua kilem nading nasep hong pia hi. [19] Tua ahih manin kote’ thugen bulpi in: Pasian in mite’ mawhnate ngaihsun nawn loin, Khrih hangin leitung mi khempeuh le amah a kilemin hong bawl a, tua kilemna thu a gen dingin kote hong seh hi. [20] Tua ahih ciangin kote pen Khrih tangin nasem ka hi uh a, Pasian in kote zangin note tungah thu a hong gen ahi hi. Pasian tawh kilemin pawlkhatin na om nadingun Khrih tangin a hong thum ka hi uh hi.</row>
		<row book="47" chapter="8" verse="1-6" tag="">[1] Sanggamte aw, Masedonia gam pawpite-ah Pasian’ hehpihna hangin a piang thute ka hong theisak nuam uh hi. [2] Amaute in haksatna a tuamtuam phukha-in nakpitakin ze-etna thuakin, amaute zawng mahmah hita se le-uh lungdam mahmah uh ahih manin piakna lamsangah cingh thei mahmah uh hi. [3] Amaute in amau ngahna tawh kituak bekin a pia hi loin, a piak zawhzah dingun a kilawm sangin a tamzaw a piakna uh ka thei taktak uh hi. Kuama sawl hi loin amau lungsimah a uttawmna uh tawh, [4] Judea gam a Pasian mite, ko zong hong huh sak un, ci-in hong thumthum uh hi. [5] Hih bangin a gamtatna uh kote’ lamet sangin sangzaw pek hi. Amaute pen Topa tungah kipia masa uh a, tua ciangin Pasian’ deihna bangin kote tungah zong a hong kipia uh ahi hi. [6] Tua mah bangin Titus in zong hih bang nasep nading hong pat khit ahih mah bangin midang huh nading na sepnate uh note lakah hong zawhpih vet dingin ka hanthawn uh hi.</row>
		<row book="48" chapter="1" verse="4" tag="">[4] A siahuai tuhun sung panin eite a hong suahtaksak nadingin eite’ Pa Pasian’ deihna tawh kizui-in i mawhna hangin tua Jesuh Khrih amahmah a hong kipiatawm ahi hi.</row>
		<row book="48" chapter="5" verse="24" tag="">[24] Tua hi a, Jesuh Khrih a zui mite in a leitung lungsim pianzia uh le a leitung lungsim deihna khempeuh uh a phiat khitsa ahi hi.</row>
		<row book="49" chapter="1" verse="1-6" tag="">[1] Pasian’ sawlna tawh Jesuh Khrih’ sawltak ahi keimah Paul in, Efesa khua-ah a om thu um mite tungah lai ka hong khak hi. [2] Eite’ Pa Pasian le Topa Jesuh Khrih in note tungah dikna le nopsakna thupha hong tungsak tahen. [3] Khrih tawh eite i kipawlna hangin vantung gam panin kha tawh kisai letsong namkim hong pia ahih manin eite’ Topa Jesuh Khrih’ Pa ahi Pasian tungah i lungdamna ko ciat ni. [4] Ama mai-ah eite pen paubaanna a nei lo, mi siangthote ahi ding le Khrih hangin ama mite ahi dingin leitung a pianma pek nangawnin Pasian in a hong teelsa ihi hi. [5] Pasian in Jesuh Khrih hangin ama mite ahi dingin eite a hong bawl ding a sehkholhsa hi a, tua bangin a hong bawl ding pen ama tupna le a utna ahi hi. [6] Ama it Tapa hangin hih bangin letsong hong pia ahih manin ama hong hehpihna hangin Pasian phat ni.</row>
		<row book="49" chapter="1" verse="11" tag="">[11] Na khempeuh, Pasian’ ngaihsutna le a geelsa bangin a piang hi. A cil pek a kipanin a ngaihsutsa thu tawh kizui-in Khrih tawh i kipawlna hangin Pasian’ tate ihih nadingin Pasian mah in a hong sehsa ihi hi.</row>
		<row book="49" chapter="2" verse="10" tag="">[10] Eite a hong bawlpa pen Pasian hi a, Jesuh Khrih tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite’ omzia dingin a na ngaihsut kholhsa ahi hi.</row>
		<row book="49" chapter="3" verse="20" tag="">[20] Eite a dingin na a hong sepsak, eite’ ngetzah val, le i ngaihsut zawh loh zah dongin a vangliatna tawh tampi tak a hong hihsak thei</row>
		<row book="49" chapter="4" verse="26" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un.</row>
		<row book="49" chapter="5" verse="10" tag="">[10] Bangteng in Topa lungkimsak ahi hiam, ci-in kan un.</row>
		<row book="49" chapter="5" verse="15-20" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un. [16] Tuhun pen hun hoih lo hun ahih manin na hun neih khempeuh uh a hoih lamin zang un. [17] Tua ahih manin hai ommawk kei unla, Topa in bang a sem dingin hong deih ahi hiam, ci-in kan un. [18] Zu in mi siasak thei ahih manin zu ne kei unla, Kha Siangtho tawh a kidimin omzaw un. [19] La a tuamtuamte genin sakna tawh Topa’ thu gen belin nei unla, na lungsim khempeuh uh tawh Topa phatna la sa un. [20] I Topa Jesuh Khrih hangin thu khempeuhah Pa Pasian tungah lungdamna ko ta un.</row>
		<row book="49" chapter="6" verse="5-7" tag="">[5] Silate aw, launa le linna tawh na leitung tote uh thu mang unla, Khrih’ na na sep uh mah bangin lungsim takpi tawh na na sepsak un. [6] A hong pahtak ding uh deihna tawh amaute’ muhsung bekin tuaci gamtat kei unla, Khrih’ sila na hihna hangun Pasian’ hong deih bangin lungsim takpi tawh na sem un. [7] Mihingte’ na a sem bang lelin kingaihsun loin Topa’ na a sem bangin kingaihsun unla, thanopna tawh sem un.</row>
		<row book="50" chapter="2" verse="12-16" tag="">[12] Tua ahih ciangin ka hong it sanggamte aw, note tawh ka hong omkhawm lai-in ka thu na hong man’ tawntung uh mah bangin, tu-in note tawh ka hong omkhawm loh hun ciangin zong ka thu na hong man’ ding uh thupizaw lai hi. Pasian kihtakna le zahtakna tawh na maa uh nawt unla, amah in note hong hotkhiatna thu a cingtaak suaksak un. [13] Bang hang hiam cih leh note in utna lungsim na neih nading uh le ama deihna na zuihzawh nadingun note sungah Pasian in a tawntungin na a hong sem ahi hi. [14] Na khempeuh phun lo, thu nial loin sem un. [15] Tua hileh a lungsim kawi, a hoih lo leitung mite lakah paubaanna a nei lo a siangtho, Pasian’ tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uh hi. [16] Tua hileh a beisa hunah ka sepna le ka hanciamnate a mawkna suak lo ding ahih manin Khrih hong paikik ni ciangin kei ka kisial thei ding hi.</row>
		<row book="50" chapter="4" verse="6-13" tag="">[6] Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. [7] Mihingte in a theihtel zawh loh Pasian’ hong piak lungsim nopna in, Khrih Jesuh tawh na kipawlna uh hangin note hong lungnuamsak ding hi. [8] Sanggamte aw, a tawpna-ah ka hong gennop thu in, a hoih le a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, le a pahtakhuai thute ahi hi. [9] Keima genna le ka gamtatna panin thei-in na san uh thute, nomau pumpi mahmah tawh na zui un. Tua hileh nopsakna a hong piathei Pasian in note hong ompih ding hi. [10] Topa’ hangin ka lungdamna lian mahmah hi. Hun sauveipi khit ciangin kei na hong phawkna uh na hong langsakkik thei uh hi. Kei hong kin loin omngei uh teh, a ci ka hi kei a, na hong kinna uh na hong lah nading uh hun om thei lo, ka cihna ahi hi. [11] Bangbangin om taleng a lungkim thei dingin a kisinsa ka hih manin hih bang ka hong gen ciangin ka kitangsapna a hong pulak nuam ka hi kei hi. [12] Cihmawhna le cihtheihna a sinsa ka hi hi. Tua ahih manin ka hau a ka zawng zongin, ka vah a ka kial zongin, koi mun koi mun hitaleh ah a lungkimthei dingin a kisinsa ka hi hi. [13] Khrih in a hong piak vangliatna tawh hihte khempeuh nawkzawh nading thahatna a nei ka hi hi.</row>
		<row book="50" chapter="4" verse="19" tag="">[19] A na ka sep i Topa Pasian in ama hauhna tawh kizui-in Khrih Jesuh hangin note’ kitangsapna khempeuh hong pia ding hi.</row>
		<row book="51" chapter="1" verse="1-2" tag="">[1] Pasian’ deihna tawh Jesuh Khrih’ sawltak dingin a hong kiseh keimah Paul le i sanggam Timoti in, [2] Kolose khua-ah a om Pasian’ mi ahi, Khrih sungah kiptakin a om sanggamte tungah lai ka hong khak uh hi. I Pa Pasian in note tungah dikna le nopsakna thupha hong tungsak tahen.</row>
		<row book="51" chapter="1" verse="9-10" tag="">[9] Tua bangin note’ thu ka zak uh hun a kipanin Pasian kiangah thu ka hong ngetsak uh a, kha thu tawh kisai pilna le theihtelnate nei-in, Pasian’ deihna na theihtheih nadingun ka hong ngetsak uh hi. [10] Tua bang hileh Topa’ deihna bangin nungta-in, amah a lungkimsak ding thute bek na sem tawntung ding uh a, na gamtatnate uh a hoih bekbek hong hi-in, Pasian’ thu na theihna uh hong khang semsem ding hi.</row>
		<row book="51" chapter="3" verse="17" tag="">[17] Na kampauna, na gamtatnate khempeuh uhah, Topa Jesuh hangin Pa Pasian tungah lungdam kohna-in Jesuh min paulamin na hih ding uh hi.</row>
		<row book="51" chapter="4" verse="12" tag="">[12] Jesuh Khrih nasem, note’ makai Epafras in zong hong hopih hi. Pasian’ deihna bangin note nungta-in, lungsim khanghamin kiptakin na omtheih nadingun amah in thu hong ngetsak tawntung hi.</row>
		<row book="52" chapter="5" verse="8" tag="">[8] Ahi zongin eite pen khuavak gamtatna a nei sun khuavak mi ihih manin pilvang ni. Awmdal bangin upna le itna bulhin, siklukhu bangin i lamet hotkhiatna khu ni.</row>
		<row book="52" chapter="5" verse="16-19" tag="">[16] Lungdam tawntungin, [17] thu ngen niloh unla, [18] bangbang hong piang taleh na lungdamna uh Pasian tungah ko tawntung un. Khrih Jesuh tawh kipawlin na nuntakna sung uhah hih bangzia-in na om ding uh Pasian in a hong deih ahi hi. [19] Kha Siangtho nasepna dongtangsak kei unla,</row>
		<row book="54" chapter="2" verse="1-4" tag="">[1] A masa penin kong gennop thu in: Mi khempeuh a dingin Pasian tungah ngetna, thungetna, thumna le lungdamkohna na neih ding uh ahi hi. [2] Eite nuamtakin omthei-in, biakna lungsim nei-in a kilawm takin i nuntak theih nadingin kumpite le uliante a dingin thu na ngetsak un. [3] Hih bang gamtatnate pen eite hong Hon Pasian’ muhna-ah a hoih a kilawm thu ahi hi. [4] Mi khempeuh in hotkhiatna ngahin, thuman a theihkim ding Pasian in deih hi.</row>
		<row book="54" chapter="4" verse="7" tag="">[7] Pasian’ thu tawh a kituak lo, a haihuai tangthu phuahtawmte ngaihsutin na nei vet kei in. Pasian’ deihna tawh a kituakin na nuntak zawh nadingin na kisin in.</row>
		<row book="55" chapter="1" verse="1-2" tag="">[1] Khrih Jesuh tawh i kipawlna hangin hong kipia ding nuntakna thu a gen dingin Pasian’ deihna tawh Khrih Jesuh’ sawltak nasep a sem dingin a hong kisawl keimah Paul in [2] Ka it ka ta Timoti tungah lai ka hong khak hi. Pa Pasian le i Topa Khrih Jesuh in dikna, hehpihna, le nopsakna thupha nang tungah hong tungsak tahen.</row>
		<row book="55" chapter="1" verse="7" tag="">[7] Bang hang hiam cih leh Pasian in eite tungah meidawina lungsim hong guan lo a, thahatna, ki-itna, pumpi ki-ukzawhna lungsim hong guan hizaw hi.</row>
		<row book="55" chapter="1" verse="9" tag="">[9] Eite’ sepzawhna hang hi loin ama ngimnasa bang leh a dikna hangin Pasian in eite hong honkhia-in ama mi dingin a hong sam hi. Pasian in leitung a pianma pekin Khrih Jesuh tungtawnin tua dikna a hong piak hi a,</row>
		<row book="58" chapter="2" verse="1-4" tag="">[1] Tua ahih manin i zaksa thuman thutakte i khahsuahkhak loh nadingin kiptak khotakin i letkip ding kisam hi. [2] Vantung mite in hong gen thute thuman hi a, tua thu a palsatte in a kilawm bangin gim thuak ding uh hi. [3] Tua ahih manin a thupi mahmah hih hotkhiatna thudon loin i om leh suahtakna om thei ngei lo ding hi. A masa-in Topa mahmah in hotkhiatna thu hong pulak a, tua thu a za mite in thuman ahihna thu eite tungah hong gen leuleu uh hi. [4] Amaute’ thugenna banah Pasian in vangliatna lim, le nalamdang a tuamtuamte bawlna tawh hong genbeh lai hi. Tua banah ama hoihsak bangin Pasian in Kha Siangtho zong hong hawm lai hi.</row>
		<row book="58" chapter="10" verse="10-11" tag="">[10] Pasian’ deihna bangin Jesuh Khrih gamta a, a tawntungin a kimang paisuak dingin ama pumpi biakna-in khatvei a kipiakna hangin eite khempeuh i mawhna panin a siang ihi hi. [11] Jew siampite nisimin a nasepna uh munah dingin a kibang biakpiakna mah pia niloh uh a, ahi zongin tua a piak uh biakpiaknate in mawhna maisak thei lo hi.</row>
		<row book="58" chapter="10" verse="36" tag="">[36] Pasian’ deihna bangin gamta-in, ama thuciam na ngahtheih nadingun lungduai-in thuakzawhna na kisam uh hi.</row>
		<row book="58" chapter="13" verse="16" tag="">[16] Khatlekhat tungah thuhoih kibawlin na kihuh ding uh mangngilh kei un. Hih bang gamtatnate pen Pasian a lungkimsak thei biakna ahi hi.</row>
		<row book="58" chapter="13" verse="20-21" tag="">[20] Ama sihna hangin Tuucing Lianpa suakin, a sisan tawh tawntung thuciamna a kipsak i Topa Jesuh pen sihna panin a thokiksak, eite tungah nopsakna a hong pia Pasian in, [21] ama deihna bangin na na septheih nadingun a kisam thuhoihte khempeuh note tungah hong guanin, ama lungkimna bangin i gamtat theih nadingin Jesuh Khrih hangin eite sungah na hong sem hen la, Khrih in a tawntungin minthanna ngah paisuak tahen. Amen.</row>
		<row book="59" chapter="1" verse="5" tag="">[5] Pilna kisam na om uhleh Pasian kiangah ngen un. Mi khempeuh tungah Pasian dikin cingh mahmah ahih manin hong pia ding hi.</row>
		<row book="59" chapter="4" verse="13-17" tag="">[13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. [14] Zing ciangin na nuntakna uh bangci ding cih nangawn na thei kei uh hi. Meiilum tawlkhat sung kaii-in a mangthang pak tawh a kibang lel na hi uh hi. [15] Note in, “Topa in hong thukimpih nakleh nungta-in tua bang tua bang i sem ding hi,” na cih ding uh hi bek hi. [16] Ahi zongin note kihisakin na kisial uh hi. Tua bangte hoih het lo hi. [17] A hoih a manin gamtat ding thei napi-in a gamta lote a khial ahi hi.</row>
		<row book="60" chapter="2" verse="13-16" tag="">[13] Topa’ hangin leitung ukna aana neite’ thu na mang un. Kumpipa’ thu ahi a, [14] a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh’ thu ahi zongin na mang un. [15] Bang hang hiam cih leh thu thei loin a mot paupau mihaite, na gamtat hoihna un a daihsak ding, Pasian’ deihna ahi hi. [16] Sila ahi lo mi bangin gamta unla, ahi zongin gitloh gamtat nadingin na suahtakna uh zang loin Pasian’ sila bangin na gamtazaw un.</row>
		<row book="60" chapter="3" verse="17" tag="">[17] Gamtatsia-in i om sangin Pasian’ deihna ahih nakleh i gamtat hoihna hangin gimna i thuak hoihzaw hi.</row>
		<row book="60" chapter="4" verse="1-3" tag="">[1] Khrih in ama pumpi-in thuak ahih manin note in zong tua bang lungsim mah nei-in na kithakhauhsak ding uh ahi hi. Bang hang hiam cih leh pumpi-in a thuak mite peuhmah, mawhna tawh kisawhkha nawn lo uh hi. [2] Tua ahih manin tu a kipanin na leitung nuntak sung uh mihingte’ deihna bangin gamta loin Pasian’ deihna bangin na gamtat ding uh ahi hi. [3] A beisa hunah dawibiate’ gamtat bangin a hoihkhop khat na gamta khinta uh a, a kilawm loin gamtatna, hukna lanna, zunekna, uangtatna, zukham luatna le a muhdahhuai milim biakna-in na hun uh na beisak uh hi.</row>
		<row book="60" chapter="4" verse="10-16" tag="">[10] Pasian’ piak na a zatsiamte bangin Pasian’ kiang panin na ngah uh nate, midangte’ phattuam nadingin na zang un. [11] Minthanna le vangliatna a nei tawntung Pasian in Jesuh Khrih hangin thu khempeuhah phatna a ngah theih nadingin thuhilhte in Pasian’ thu na hilh unla, na a semte in Pasian’ piak thahatna tawh na sem un. Amen. [12] Ka itte aw, note’ upna hong kize-etna-in gimna haksate na thuak manun a thu lamdangpi-in ngaihsun kei unla, na lungkham ngaihsut kei un. [13] Tua bangin Khrih tawh thuakkhawm le-uhcin ama minthanna hong kilat ciangin note lungdam mahmah ding na hih manun, tua banga na thuakna uhah na lungdamzaw un. [14] Khrih nungzui hihna hangin mite’ kosiatna na thuak uhleh note sungah a minthang Kha Siangtho ahi Pasian’ Kha Siangtho hong om ahihna lim ahih manin a hampha mahmah na hi uh hi. [15] Ahi zongin mi thahna, guktakna, gamtat khialhna, le thusia bawlna hangin gimna a thuakte na hikha kei un. [16] Ahi zongin Khristian hihna hangin gimna na thuak uhleh kuamah in maizum ngaihsut kei unla, Khrih min hangin na thuak manun Pasian tungah na lungdam un.</row>
		<row book="60" chapter="4" verse="19" tag="">[19] Tua ahih ciangin Pasian’ deihna bangin gimna a thuak mite gamtat hoihin, a kamciam a tangtungsak tawntung hong Piangsak pa muangin ama khut sungah a ki-ap ding uh ahi hi.</row>
		<row book="61" chapter="1" verse="7" tag="">[7] Pasian’ deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawh nadingun na hanciam un.</row>
		<row book="61" chapter="3" verse="9" tag="">[9] Mi pawlkhatte’ ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deih loin na vekpi-un na kisik ding uh deih ahih manin hong pai nai lohna pen note hong khualna hizaw hi.</row>
		<row book="62" chapter="1" verse="9" tag="">[9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="62" chapter="2" verse="16-17" tag="">[16] Bang hang hiam cih leh pumpi deihna, mit tawh mu-in i deihte, le mite’ kisaktheihpih nate ahi leitung nate khempeuh pen Pa Pasian tawh a kizom thu hi lo a, leitung tawh a kizom thu ahi hi. [17] Leitung nate le leitung deihnate a beibei ding hita a, ahi zongin Pasian’ deihna bangin a gamta mite pen kip tawntung ding hi.</row>
		<row book="62" chapter="3" verse="2" tag="">[2] Ka lawm itte aw, eite’ pianzia ding taktak a telin hong kilat nai loh hangin tu-in Pasian’ tate ihi hi. Ahi zongin Khrih hong kilat ciangin ama pianzia ahi bang teekteekin mu ding ihih manin amah i bat nading thu teltakin i thei hi.</row>
		<row book="62" chapter="3" verse="10" tag="">[10] Hih pen Pasian tate le Dawimangpa’ tate a kilamdanna ahi hi. A manin gamta loin, a Khristian mipihte a it lo mi peuhmah, Pasian’ tate hi lo uh hi.</row>
		<row book="66" chapter="3" verse="15" tag="">[15] Note’ gamtatnate ka thei a, vot lah vot vet lo, sa lah sa vet loin na omna uh zong ka thei hi. A vot na hih kei uhleh a sa hi vet le-uhcin ka ut hi.</row>
	</category>
	<category id="81">
		<row book="2" chapter="15" verse="18" tag="">[18] TOPA in uk tawntung ding hi,” a ci uh hi.</row>
		<row book="13" chapter="16" verse="31" tag="">[31] Vantung kipak hen la, leitung lungdam ta hen; minam khempeuhte lakah, “ TOPA maang hi!” amaute in ci ta uh hen.</row>
		<row book="13" chapter="29" verse="11-12" tag="">[11] TOPA aw, liatna, vangliatna, minthanna, gualzawhna, le min liatnate nangma a’ ahi hi; bang hang hiam cih leh vantung le leitungah a om khempeuh zong nangma a’ ahi hi. TOPA aw, kumpi gam nangma a’ hi a, tuate khempeuh tungah nang a lutangin hong kisangsak hi. [12] Hauhna le minphatna nangma kiang pan hong pai a, nangmah in na khempeuh tungah na uk hi. Na khut sungah vangliatna le minthanna om a, liatsakna ding le thakhauhsakna ding na khut sungah om hi.</row>
		<row book="19" chapter="9" verse="7-8" tag="">[7] TOPA ahihleh kumpi za-ah tu ngitnget a, thukhen nadingin a tokhom a bawl hi. [8] Leitung mite’ thu a mantakin khen a, a kilawm bangin mite’ thu a khen hi.</row>
		<row book="19" chapter="24" verse="10" tag="">[10] Hih a minthang Kumpipa kua ahi hiam? Vanglian TOPA, minthang Kumpipa ahi hi.</row>
		<row book="19" chapter="45" verse="6" tag="">[6] Na kumpi tokhom siangtho kip tawntung hi. Na kumpi ciangkhut thumanna ciangkhut hi a,</row>
		<row book="19" chapter="47" verse="7-8" tag="">[7] Bang hang hiam cih leh Pasian pen leitung khempeuhte’ kumpi ahi hi. La sakna tawh amah phat un! [8] Pasian in minamte uk a, a tokhom siangtho tungah Pasian tu hi.</row>
		<row book="19" chapter="93" verse="1-2" tag="">[1] TOPA in uk a, vangliatna kumpi puan kisilhsak hi. TOPA, kumpi puan kisilhsak a, thahatna tawh amah kidim hi. Leitung kikipsak a, kiling ngei lo ding hi. [2] Tanglai pek panin na tokhom a kipsa hi a, nang pen a tawntung a om na hi hi.</row>
		<row book="19" chapter="103" verse="19" tag="">[19] TOPA in vantungah ama tokhom phutkhin a, amah in mun khempeuh a uk hi.</row>
		<row book="19" chapter="115" verse="16" tag="">[16] Vantung pen TOPA a’ hi a, ahih hangin leitung pen mihingte tungah hong pia khin hi.</row>
		<row book="19" chapter="145" verse="11-13" tag="">[11] Amaute in na kumpi gam a minthanna thu gengenin na vangliatna thu sutsut ding uh a, [12] a vanglian nangma sepnate le na kumpi gam a hoihna, a minthannate mi khempeuh tungah kitheisak ding uh hi. [13] Nangma kumpi gam pen a kip tawntung kumpi gam hi a, nangma ukna khang tawntungin a kip hi. A thuciamna khempeuhah TOPA thutak mahmah a, a gamtatna khempeuhah zong hehpihna a nei ahi hi.</row>
		<row book="23" chapter="2" verse="2-4" tag="">[2] Nidang ciangin TOPA’ inn a omna mual pen mual liante lakah a sangpenin kikipsak ding a, mual neute tungah kisangsak ding hi. Tua lai-ah minam khempeuh pai muamua ding uh a, [3] mi tampite hong pai-in, “Hong pai un, amah in ama zialetongte hong hilh theih nading le ama lampite i zuih theih nadingin Jakob’ Pasian’ inn, TOPA’ mualah paito ni,” a ci ding uh hi. Bang hang hiam cih leh TOPA in Zion panin thu hong gen ding a, Jerusalem khua panin TOPA’ thuhilhna hong paikhia ding hi. [4] Amah in minamte khatlekhat kikalah thu khenin, mi tampite’ thu khensak ding hi. Amaute in a namsaute uh lokhawhna tu, a teipite uh singhiang heuhna temkawi-in a seek ding uh hi. Minam khat le minam khat kido nawn lo ding uh a, galdo dingin kithawi nawn lo ding uh hi.</row>
		<row book="23" chapter="11" verse="6-9" tag="">[6] Keivom pen tuuno tawh omkhawm ding a, kamkei gialbem pen keelno tawh lumkhawm ding hi. Bawngno le humpinelkai le ganhing thaute omkhawm ding uh a, naupangno khat nangawn in tuate hawlzo ding hi. [7] Bawngpi le vompi in an nekhawm ding uh a, amau’ note lumkhawm ding uh hi. Humpinelkai in bawngtal mah bangin buhkung ne ding hi. [8] Nawine naungek, gul gilo’ kua vangah kimawl ding a, nawine nawn lo naupang in gul gunei’ bu a sawk hangin a gul in tu lo ding hi. [9] Ka mual siangtho buppi tungah amaute khatlekhat kiliamsak lo ding uh a, kisusia lo ding uh hi. Bang hang hiam cih leh tuite in tuipi omna a tuamcip mah bangin leitungah TOPA’ thu theihna kidim ding hi.</row>
		<row book="23" chapter="32" verse="1" tag="">[1] En un, ni khat ni ciangin thuman takin kumpi khat in hong uk ding a, uliante in thutang tawh hong uk ding uh hi.</row>
		<row book="23" chapter="33" verse="22" tag="">[22] Bang hang hiam cih leh TOPA pen eite’ thukhen, TOPA pen eite hong ukpa, TOPA pen eite’ kumpi ahi hi. Amah in eite hong honkhia ding hi.</row>
		<row book="23" chapter="37" verse="16" tag="">[16] “Vanglian TOPA, Israel-te’ Pasian, Kherub-te tunga a tupa aw, nangmah bek, leitung kumpi gam khempeuhte’ Pasian na hi hi. Nangmah in vantung le leitung na bawl khin hi.</row>
		<row book="23" chapter="45" verse="18" tag="">[18] Vantungte a piangsak pa (amah Pasian!) Leitung piangsakin a bawl pa (a kipsak pa; a awngthawl dingin bawl loin, ten nadingin leitung a piangsak pa!) TOPA in hih bangin ci hi: “Kei pen TOPA ka hi a, kuamah dang om lo hi.</row>
		<row book="23" chapter="51" verse="4-5" tag="">[4] “Ka mite aw, ka thugen hong ngai un. Minamte tungah thu ka hilh a, keima thukham in amaute tungah khuavak tun ding hi. [5] Manlangin hong pai-in amaute ka honkhia ding hi. Ka gualzawh ding hun hong naita hi. Keimah in minamte ka uk ding hi. Tuipi gei-a gamte in kei hong muang uh a, amaute in keima hotkhiat ding hong ngak uh hi.</row>
		<row book="23" chapter="52" verse="7" tag="">[7] Thuhoih hong puak, kilemna thu a genzak, thuhoih thupha a hong puak, hotkhiatna thu a genzak, Zion tungah, “Na Pasian in uk hi,” ci-in mualte kantanin thu hong gen kamtai pa bangzahin hoih ahi hiam?</row>
		<row book="24" chapter="3" verse="17" tag="">[17] Tua hun ciangin Jerusalem khua pen TOPA’ kumpi tokhom kici ding a, Jerusalem khua TOPA’ omna-ah gam khempeuh hong kikhawmin, amaute in amau’ mawhnopna lungsim uh a zui tentan nawn kei ding uh hi.</row>
		<row book="27" chapter="2" verse="44" tag="">[44] Tua kumpite a maan laitakun vantung Pasian in a bei thei ngei lo ding kumpi gam a hong phut ding hi. Tua kumpi gam kuamah in zo zo lo ding a, tua gam in gamdang khempeuhte zogawpin a kip tawntung ding hi.</row>
		<row book="27" chapter="7" verse="14" tag="">[14] Amah in vangliatna, minthanna, le kumpi za ngah ahih manin minam kimte, minam tuamtuamte, paunam tuamtuamte khempeuh in ama na a sem ding uh ahi hi. Amah in a tawntungin uk ding a, a kumpi gam a bei ngei kei ding hi.</row>
		<row book="30" chapter="9" verse="11" tag="">[11] Tua ciangin inn tawh kibangin a siasa David ukna gam keimah in ka puahkik ding a, a vang teng hu-in, a sia teng ka puahkik ding a, a nidanga a ngeina lui mah uh ka bangsakkik ding hi.</row>
		<row book="33" chapter="4" verse="1-3" tag="">[1] Mailam hunah TOPA’ biakinn a omna mual, a sangpen mual hong suak ding a, minam tampi in hong zuan ding uh hi. [2] Minam tampite hong pai-in, “Israel mite’ Pasian’ biakinn, TOPA’ mualah va paito ni. Tua lai-ah ama deihna hong hilh ding a, ama deihna bangin i gamta ding hi,” ci ding uh hi. Bang hang hiam cih leh Zion panin thuhilhna hong gingkhia a, Jerusalem panin TOPA’ thu hong paikhia hi. [3] Amah in minam tampite’ thu khensak ding a, Israel gam panin a gamla pekah a om, minam vangliante’ thu khensak ding hi. Amaute in a namsaute uh lokhawhna tu-in seek ding uh a, a teipite uh singhiang heuhna temkawi-in seek ding uh hi. Minam khatlekhat kido nawn lo ding uh a, galkidona theikha nawn lo ding uh hi.</row>
		<row book="38" chapter="14" verse="9" tag="">[9] Tua ciangin TOPA pen leitung khempeuh’ kumpi suak ding a, mi khempeuh in amah bek thei-in bia ding uh hi.</row>
		<row book="40" chapter="3" verse="2" tag="">[2] “Vantung ki-ukna hun hong naita ahih manin na mawhnate uh kisik kik un,” a ci hi.</row>
		<row book="40" chapter="4" verse="16-17" tag="">[16] Khuamial sunga a teng mite in khuavak lianpi mu ding uh hi. Sihna gam khuamial sungah a teng mite tungah khuavak hong taang ding hi,” ci hi. [17] Tua hun a kipan Jesuh in thuhilh ding kipan a, “Vantung ki-ukna hong naita ahih manin kisikin na omzia uh kheel un,” ci-in thu a hilh hi.</row>
		<row book="40" chapter="5" verse="3" tag="">[3] “Kha thu lamah zawngkhal a kisate sungah vantung ki-ukna thu om ahih manin thupha ngah mi ahi uh hi.</row>
		<row book="40" chapter="5" verse="10" tag="">[10] Pasian’ deihna bangin a gamtat manin bawlsiatna a thuak mite vantung ki-ukna sungah a omte ahih manin thupha ngah mi ahi uh hi.</row>
		<row book="40" chapter="5" verse="19-20" tag="">[19] Tua ahih manin hih thukhamte lakpan a neupente khat bek nangawn zuikha loin, midangte in zong a zuih loh nadingin a gen mite pen vantung ki-ukna sungah mi neupen hi ding uh hi. Ahi zongin hih thukhamte zui-in, midangte in zong a zuih nadingin a hilh mite pen vantung ki-ukna sungah milian hi ding uh hi. [20] Tua ahih manin Pasian’ deihna bangin gamtat nading thu-ah Thukham hilh siate le Farisi mite sangin na cihtakzawk uhleh vantung ki-ukna sungah a om thei bek ding na hi uh hi.</row>
		<row book="40" chapter="6" verse="10" tag="">[10] Na ukna hun hong tung hen la, vantung bangin leitungah zong na deih bangin kigamta hen.</row>
		<row book="40" chapter="6" verse="33" tag="">[33] Thudang khempeuh sangin Pasian’ ukna le ama deihna na zuih theih nading uh thupi ngaihsut masazaw un. Tua hileh hih na kisapna dangte khempeuh uh zong hong piathuah veve ding hi.</row>
		<row book="40" chapter="7" verse="11-12" tag="">[11] Note mihoih lo hinapi-in na tate uh tungah na hoih piak ding ngaihsun thei na hih uhleh vantungah a om na Pa un a ngen mite tungah na hoihte hong piazaw mahmah ding hi lo ahi hiam? [12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="40" chapter="7" verse="21-23" tag="">[21] “Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kim lo ding uh a, vantungah a om ka Pa’ deihna bangin a gamtateng bek lutthei ding uh hi. [22] Tua ni ciangin mi tampi in kei kiangah, ‘Topa, Topa aw, nangma min tawh thu hilhin, nangma min tawh dawite hawlkhia-in, nangma min tawh nalamdang lian tampi bawl hi lo ka hi uh hiam?’ hong ci ding uh hi. [23] Tua ciangin keimah in amaute kiangah, ‘Note ka hong thei ngei kei hi. Siatna a gamta mite aw, kei kiang panin kihemkhia un,’ ka ci ding hi.</row>
		<row book="40" chapter="8" verse="11" tag="">[11] Nisuahna le nitumna panin mi tampi tak hong pai-in vantung ki-ukna sungah Abraham, Isaac, le Jakob-te tawh an ne-in sabuai-ah tukhawm ding uh hi.</row>
		<row book="40" chapter="9" verse="35" tag="">[35] Tua bangin khuapite le khuaneute-ah Jesuh pai kawikawi a, a kikhopna uh innte-ah thu hilhin, Pasian’ ukna hangin a lungdamhuai thute gen a, natna nam khempeuh a damsak hi.</row>
		<row book="40" chapter="10" verse="7" tag="">[7] Na paina peuh uhah, ‘Vantung ki-ukna hong naita hi,’ ci-in thu va hilh un.</row>
		<row book="40" chapter="11" verse="11-12" tag="">[11] Leitung mi khempeuh sung pan Tuiphumpa Johan a lianpen ahi hi. Ahi zongin vantung ki-ukna sungah a neupen i cihte nangawn Johan sangin lianzaw lai hi. [12] Tuiphumpa Johan’ thuhilh hun a kipan tu ciang dong, mite in vantung ki-ukna thu hong kituhteh gawp uh a, thahatthu hong ciam uh hi.</row>
		<row book="40" chapter="12" verse="28" tag="">[28] Note’ ngaihsut bang hi loin, Pasian’ Kha in dawi hawlkhiat nading vangliatna kei tungah hong pia ahih manin note lakah Pasian’ ukna hun hong kipan khin ahihna hong kilang hi.</row>
		<row book="40" chapter="13" verse="11" tag="">[11] Jesuh in, “Vantung ki-ukna tawh kisai thusim note tungah hong kihilh a, ahi zongin amaute tungah kihilh lo hi.</row>
		<row book="40" chapter="13" verse="31-33" tag="">[31] Tua ciangin Jesuh in thugentehna dang khat gen leuleu a, “Vantung ki-ukna pen bang tawh kibang hiam cih leh, mi khat in a lo sungah a vawh ankam tang tawh kibang hi. [32] Khaici khempeuh lak panin ankam tang a neupen ahi hi. Ahi zongin a khankhit ciangin ankung lakah a golpen suak ahih manin vasate in a hiang tungah bu a tomtheihna zah ding ciang hong suak thei hi,” a ci hi. [33] Tua ciangin thugentehna khat mah gen leuleu a, “Vantung ki-ukna pen bang tawh kibang hiam cih leh, nupi khat in annel seu thum dim meek manin silngo sawh a, a vekpi-in silngo in zelin a pawmsak tawh kibang hi,” a ci hi.</row>
		<row book="40" chapter="13" verse="38-39" tag="">[38] Lolai pen leitung hi a, taangci hoih i cih pen Pasian’ ukna sungah a om mite ahi uh hi. Tahumte pen Gilopa tawh a kipawl mite hi a, [39] tahum tang a vawh gal pa pen Dawimangpa ahi hi. Anlak hun pen leitung bei nading hun hi a, anla nasemte pen vantung mite ahi hi.</row>
		<row book="40" chapter="13" verse="44-48" tag="">[44] “Vantung ki-ukna pen lolai-ah a kiseel sum tawh kibang hi. Mi khat in a muh ciangin limtakin a seelpha hi. Amah lungdam mahmahin a inn-ah ciahpah a, a neih khempeuh a zuak khit ciangin tua lo a lei hi. [45] “Vantung ki-ukna pen sumbawlpa in a zon kep hoihpente tawh zong kibang hi. [46] Sumbawlpa in a manpha diak pawl kep khat a muh ciangin ciahpahin a neih khempeuh a zuak khit ciangin tua kep a lei hi. [47] “Vantung ki-ukna pen tui sungah kipaai-in ngasa namkim a awkna ngen tawh zong kibang hi. [48] Ngasa tampi tak a awk ciangin ngabengte in tui gei-ah a ngen uh kaikhia-in tusuk uh a, nektheih ding ngasate, paipel sungah guangin, nektheih loh ding ngasate, a lawnkhia uh hi.</row>
		<row book="40" chapter="16" verse="19" tag="">[19] Vantung ki-ukna sung lut nading tawhtangte, nangma tungah ka hong pia ding a, hih leitungah hoih lo na cihte, vantungah zong a hoih lo hi ding a, hih leitungah hoih hi na cihte, vantungah zong a hoih hi ding hi,” a ci hi.</row>
		<row book="40" chapter="18" verse="3-4" tag="">[3] “A man mahmahin note kiangah kong genin-ah: Note kikheelin naupang na bat kei uhleh vantung ki-ukna sungah na lut ngei kei ding uh hi. [4] Hih naupang bangin a kiniamkhiat mite, vantung ki-ukna sungah a lianpen hi ding hi.</row>
		<row book="40" chapter="19" verse="14" tag="">[14] Jesuh in, “Vantung ki-ukna pen naupangte tawh a kibang mite a’ ding ahih manin, tua naupangte ka kiangah hong paipihsak unla, khaktan kei un,” a ci hi.</row>
		<row book="40" chapter="20" verse="1" tag="">[1] “Bang hang hiam cih leh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo nei pa tawh kibang hi.</row>
		<row book="40" chapter="21" verse="28-32" tag="">[28] Tua ciangin Jesuh in amaute kiangah, “Note in bangci ngaihsut na hi uh hiam? Mi khat in tapa nih nei hi. A ta uzaw kiangah, ‘Ka ta aw, tuni-in leenggah lo-ah va kuan in,’ ci-in a sawl ciangin [29] amah in, ‘Kuan nuam kei ing,’ ci napi-in a lungsim kikheelin a kuankik hi. [30] Tua ciangin a ta nauzaw kiangah tua mah bangin va ci a, ‘Pa aw, va kuan mah ning,’ ci napi-in a kuan kei hi. [31] Hih tapa nihte sung panin a koi bel pen a pa’ deih bangin gamta ahi hiam?” a ci hi. Amaute in, “A ta uzaw a ta hi,” a ci uh hi. Tua ciangin Jesuh in amaute kiangah, “Note kiangah a mantak a kong genin-ah: Pasian’ ukna sungah note sangin siahdongte le numei paktatte lut masazaw ding hi. [32] Bang hang hiam cih leh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte le numei paktatte in a um uh hi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uh hi.</row>
		<row book="40" chapter="22" verse="2-14" tag="">[2] “Vantung ki-ukna zia pen a tapa a dingin mo pawi a bawl kumpipa’ gamtatzia tawh kibang hi. [3] Mopawi siim dingin a khohsa mite a sam dingin a nasemte sawl a, ahi zongin kuamah pai lo hi. [4] Tua ciangin nasem dangte sawl leuleu a, ‘Ka khohsaksa mite kiangah hih bangin va gen un: Ka bawngtalte le ka bawngno thaute kigo khin a, nitak an a minsa-in a om banah, na khempeuh a mansa-in om khinta hi. Mopawi an ne dingin hong pai ta un, ci hi, ci-in va gen un,’ a ci hi. [5] Ahi zongin a khohsa mite in na thusim lo uh a, pawlkhat in lo na kuansanin, pawlkhat in a sumbukah na paisanin, [6] adangte in a nasemte manin a na satgawp khit uh ciangin a na that uh hi. [7] Kumpipa zong heh mahmah a, a galkapte kuansakin tua mi thatte a thahsak khit ciangin a khua a haltumsak hi. [8] Tua ciangin a nasemte kiangah, ‘Mopawi an a baihsa-in om a, ahi zongin ka sap mite a ne dingin a kilawm lo mi a suak uh hi. [9] Tua ahih manin lamlianpi-ah va pai unla, mi na muh zahzah uh hong sam un,’ a ci hi. [10] Nasemte zong lamlianpi-ah va pai uh a, mihoih mi hoih lo ci loin a muh khempeuh uh va kaikhawm uh ahih manin mo pawi bawlna innsung dimin leengla hong om hi. [11] “Kumpipa, a leenglate a en dingin a hong lut ciangin mo pawi siimna puan a silhlo mi khat a mu hi. [12] Ama kiangah, ‘Lawm aw, mo pawi siimna puan silhlopi-in hih lai-ah hong bangci luttheih na hi hiam?’ a cih ciangin tua mipa in a cih nading a thei kei hi. [13] Tua ciangin kumpipa in a nasemte kiangah, ‘A khut a khe hen unla, pualam khuamialna lakah lawnkhia un; tua lai-ah kapin a hagawi ding hi,’ a ci hi. [14] “Bang hang hiam cih leh mi tampi a kisap hangin tawm bek a kiteel hi,” a ci hi.</row>
		<row book="40" chapter="23" verse="13" tag="">[13] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in vantung ki-ukna sungah mite a lut theih loh nadingin kong na khakcip uh hi. Note lah na lutnuam kei uh a, a lutnuamte lah na lutsak kei uh hi.</row>
		<row book="40" chapter="24" verse="14" tag="">[14] Tua ciangin mi khempeuh tungah teci ahi dingin Pasian’ hong ukna hangin a lungdamhuai thu, leitung khempeuhah kihilh ding hi. Tua khit ciangin beina hong tung ding hi.</row>
		<row book="40" chapter="25" verse="1-4" tag="">[1] “Tua hun ciangin vantung ki-ukna zia pen zinei thak pa a uap dingin a meivak uh tawh a pai nungak sawmte tawh kibang ding hi. [2] Nungak sawmte sung panin nga pil uh a, nga hai uh hi. [3] Tua a haite in a meivak sung uhah a tui thunthuah lopi-in pai uh a, [4] ahi zongin a pil nungak ngate in a dimtakin thunin a pai uh hi.</row>
		<row book="40" chapter="25" verse="34" tag="">[34] Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note a dingin a kibawlkholsa gamnuam hong luah un.</row>
		<row book="40" chapter="26" verse="29" tag="">[29] Note kiangah kong genin-ah: Ka Pa’ Ukna sungah note tawh leenggahzu thak ka dawnkik ni matengin leenggahzu ka dawnkik nawn kei ding hi,” a ci hi.</row>
		<row book="41" chapter="1" verse="15" tag="">[15] “A hunhoih hong tungta a, Pasian’ Uk ding hun hong kipanta hi. Na mawhna uh kisikkik unla, hih Lungdamna Thuthak um un,” ci-in a hilh hi.</row>
		<row book="41" chapter="4" verse="26-32" tag="">[26] Tua ciangin Jesuh in, “Pasian’ Ukna pen mi khat in a lolai-ah a vawh khaici tawh kibang hi. [27] Khaici vawhpa zanin ihmu a, zingsangin tho-in sunin a nasep ngeiteng a sem hi. Tua kikal sungin a khaici na po-in na khang a, ahi zongin tua a khantheihna zia amah in a thu thei lo hi. [28] Leitang in ama thu-in na khangsaktawm a, a masa-in a tehno, tua ciangin a kung, tua ciangin a tak a om dongin na khangsak hi. [29] An a min ciangin anlak ding hun ahih manin amah in a phiaukawi tawh an at ding a kipan hi,” a ci hi. [30] Tua ciangin Jesuh in, “Pasian’ Ukna bang tawh kibang ci ding a, i gentel nadingin bang thugentehna zang ding ihi hiam? [31] Leitung a om khaici khempeuh lakah a neu penpen ankam tang tawh kibang hi. Mi khat in tua ankam tang lei-ah vawh a, [32] tawlkhat khit ciangin hong po-in hong khangto a, khaikung khempeuh lakah a golpen pawl hong suak hi. A kung golin a hiangte zaai ahih manin ama liim sung a hiang kawmah vasate in bu a tom uh hi,” a ci hi.</row>
		<row book="41" chapter="9" verse="1" tag="">[1] Tua ciangin Jesuh in a thugen zomlai a, “Hih lai-a a om mi pawlkhatte a sih ma-in vanglianpi tawh Pasian’ Ukna hong tung taktak ding ahihna thu phawk un,” a ci hi.</row>
		<row book="41" chapter="10" verse="14" tag="">[14] Jesuh in tua thu a phawk ciangin a heh suak a, a nungzuite kiangah, “Naupangte kham kei unla, ka kiangah hong paisak un. Bang hang hiam cih leh Pasian’ Ukna sungah hih bang mite a om ahi hi.</row>
		<row book="41" chapter="10" verse="23-25" tag="">[23] Jesuh in a kiima om a nungzuite enin amaute kiangah, “Pasian’ Ukna sungah mihaute a lut ding uh bangzah takin haksa ahi hiam?” a ci hi. [24] Nungzuite in hih thu a zak uh ciangin lamdangsa uh a, ahi zongin Jesuh in a thugen zomlai-in, “Tate aw, Pasian’ Ukna sungah lut ding bangzah takin haksa ahi hiam? [25] Pasian’ ukna sungah mihau khat a lut ding sangin phim bilvang sungah kalaoh khat a lut ding baihzaw lai hi,” a ci hi.</row>
		<row book="41" chapter="12" verse="34" tag="">[34] Jesuh in hih mipa’ thugenzia hoihsa ahih manin, “Pasian’ Ukna sungah a om dektak mahmah na hi hi,” a ci hi. Tua khit a kipanin Jesuh kiangah kuamah in thu dong ngam nawn lo uh hi.</row>
		<row book="41" chapter="14" verse="25" tag="">[25] Pasian’ Ukna sungah leenggahzu thak ka dawnkik ni matengin leenggahzu a dawn nawn lo ding ka hihna thu limtakin thei un,” a ci hi.</row>
		<row book="41" chapter="15" verse="43" tag="">[43] mite in a zahtak, ulian vaihawmte lakah a kihel, Pasian’ Uk ding hun zong a lamen, Arimathea khuami Josef, hangtakin Pilat kiangah hong pai-in Jesuh’ luang a hong ngen hi.</row>
		<row book="42" chapter="1" verse="33" tag="">[33] Jakob suanlekhakte’ kumpi hi paisuak ding a, ama ukna bei hun cih om ngei lo ding hi,” a ci hi.</row>
		<row book="42" chapter="4" verse="43" tag="">[43] Ahi zongin amah in, “Pasian’ Ukna hangin Lungdamna Thu a hilh ding mahin a hong kisawl ahih manin khua dangte-ah zong ka va hilh ding hi,” a ci hi.</row>
		<row book="42" chapter="6" verse="20" tag="">[20] Tua ciangin Jesuh in a nungzuite en a, “No mizawngte Pasian’ Ukna sungah om na hih manun thupha ngah mi na hi uh hi.</row>
		<row book="42" chapter="8" verse="1" tag="">[1] Tuazawh tawlkhat khit ciangin khuapite le khuaneute-ah a ban banin Jesuh pai a, Pasian’ Ukna hangin Lungdamna Thu hilhin a vak kawikawi hi. Tua a vak kawikawina-ah nungzui sawm le nihte,</row>
		<row book="42" chapter="9" verse="2" tag="">[2] Tua ciangin Pasian’ Ukna thu a hilh ding le cinatnate a damsak dingin kuankhia sakin</row>
		<row book="42" chapter="9" verse="27" tag="">[27] Ke’n kong cihin-ah, hih lai-ah a om mi pawlkhatte in Pasian’ Ukna a muh khit uh matengin si lo ding uh ahihna phawk un,” a ci hi.</row>
		<row book="42" chapter="10" verse="9" tag="">[9] tua khuasunga cinate damsak un. A khuamite kiangah, ‘Pasian’ Uk nading hun note a dingin hong naita hi,’ ci-in gen un.</row>
		<row book="42" chapter="11" verse="2" tag="">[2] Jesuh in amaute kiangah, “Hih bangin na ngen ding uh hi: ‘Pa aw, na min siangtho kizahtak hen la, na Ukna hun hong tung tahen.</row>
		<row book="42" chapter="11" verse="20" tag="">[20] Note’ ngaihsut bang hi loin, ke’n Pasian’ vangliatna tawh dawite hawlkhia ka hih manin, note kiangah Pasian’ Ukna hun hong tungta ahihna phawk un.</row>
		<row book="42" chapter="12" verse="32" tag="">[32] Tua ciangin Jesuh in, “Tuuhon tawmnote aw, lau-in lunghimawh kei un. Na Pa un ama Ukna sungah ukna thu a nei dingin a hong sehsa ahi hi.</row>
		<row book="42" chapter="13" verse="18-21" tag="">[18] Tua ciangin Jesuh in, “Pasian’ Ukna bang tawh kibang a, bang tawh genteh ding ka hi hiam cih leh: [19] Mi khat in a lo-ah a vawh ankam tang khat tawh kibang hi. Tua ankam tang hong khangin kung golpi hong suak a, vasate in a hiang tungah bu a tom thei uh hi,” a ci hi. [20] Tua ciangin Jesuh in, “Pasian’ Ukna bang tawh genteh leuleu ding ka hi hiam cih leh: [21] Nupi khat in annel lom sungah a sawh silngo tawh kibang hi. Tua silngo in a annel lom khempeuh a pawmsak hi,” a ci hi.</row>
		<row book="42" chapter="13" verse="28-29" tag="">[28] Pasian’ Ukna sungah Abraham, Isaac, Jakob, le kamsangte khempeuh a omna mu napi-in, note a pualamah hong kihawlkhiat ciangin tua huna na kahna uh le na ha gawina uh bangzah takin nasia ding ahi hiam? [29] Nisuahna le nitumna, leilu le leitaw lam panin mite hong pai-in Pasian’ Ukna sung sabuai kiimah tukhawm ding uh hi.</row>
		<row book="42" chapter="14" verse="15" tag="">[15] An ne-a a tutpih mite khat in hih thu a zak ciangin Jesuh kiangah, “Pasian’ Ukna sungah an ne-a a tu mite bangzahin mi hampha ahi uh hiam?” a ci hi.</row>
		<row book="42" chapter="16" verse="16" tag="">[16] “Tuiphumpa Johan’ hun ciang dong Moses Thukham le kamsangte’ thugente pen zuih belin kinei a, ahi zongin Pasian’ Ukna hangin Lungdamna Thu a kihilh hun a kipanin hih thu-ah mi khempeuh hong kituhteh uh hi.</row>
		<row book="42" chapter="17" verse="20-21" tag="">[20] Khatvei Farisi mite pawlkhat in, cik ciangin Pasian’ Ukna hun hong tung ding ahi hiam, ci-in Jesuh dong uh a, Jesuh in, “Pasian’ Ukna pen mit tawh muhtheihin hong tung lo ding hi. [21] Hih lai-ah om hi, hua lai-ah om hi, cih bangin kuama gentheih hi lo hi. Bang hang hiam cih leh note lakah Pasian’ Ukna hong om khinzo hi,” ci-in a dawng hi.</row>
		<row book="42" chapter="18" verse="15-17" tag="">[15] Jesuh in thupha a piaksak ding a deihna-un mi pawlkhat in a naupangnote nangawn uh Jesuh kiangah hong paipih uh hi. A nungzuite in hih thu a theih uh ciangin amaute na taii uh hi. [16] Ahi zongin Jesuh in naupangnote sam a, “Naupangte hong pai ding khaktan kei un; ka kiangah hong paisak un. Bang hang hiam cih leh naupang a bang mite pen Pasian’ Ukna sungah om thei bek hi. [17] Ke’n kong cihin-ah, naupang bangin Pasian’ Ukna a mang lo peuhmah Pasian’ Ukna sungah om thei lo ding hi,” a ci hi.</row>
		<row book="42" chapter="19" verse="11-12" tag="">[11] Jesuh pen Jerusalem khua a tung dektak hi a, Pasian’ Ukna hun hong tung kuanta ding hi, ci-in mite in zong ngaihsun uh ahih manin, mite in ama thugen a na ngaih laitakun Jesuh in amaute kiangah thugentehna khat genthuah lai a, [12] “Khatvei, ulian khat om a, kumpi za a lakkhit ciangin a ciahkik dingin gamlapi gamah a pai dingin a ding khia hi.</row>
		<row book="42" chapter="22" verse="18" tag="">[18] Bang hang hiam cih leh Pasian’ Ukna hun hong tun mateng, tu a kipanin leenggahzu ka dawn nawn kei ding hi,” a ci hi.</row>
		<row book="42" chapter="23" verse="50-51" tag="">[50] Tua laitakin Josef a kici mi khat om a, Judea gam sunga om Arimathea khuami ahi hi. Amah pen mihoih, a zahtakhuai mi khat hi a, Pasian’ Uk ding hun lamenin a ngakngak mi khat ahi hi. Amah pen ulian thuvaihawm sunga kihel hi a, ahi zongin a lawmte’ vaihawmna leh a nasepnate uh thukimpih lo hi. [51] Tua laitakin Josef a kici mi khat om a, Judea gam sunga om Arimathea khuami ahi hi. Amah pen mihoih, a zahtakhuai mi khat hi a, Pasian’ Uk ding hun lamenin a ngakngak mi khat ahi hi. Amah pen ulian thuvaihawm sunga kihel hi a, ahi zongin a lawmte’ vaihawmna leh a nasepnate uh thukimpih lo hi.</row>
		<row book="43" chapter="3" verse="3-5" tag="">[3] Jesuh in, “A mantakin kong genin-ah, mi khatpeuh a suahkik kei leh Pasian’ Ukna sungah lut thei lo ding hi,” a ci hi. [4] Tua ciangin Nikodemas in, “Mi khat a teek khit ciangin bangci suahkik thei ding ahi hiam? A nu’ sungah lutkikin suakkik thei ding ahi hiam?” ci-in a dot ciangin [5] Jesuh in, “A mantakin kong genin-ah, mi khatpeuh tui le Kha Siangtho tawh a suahkik kei leh Pasian’ Ukna sungah lut thei lo ding hi.</row>
		<row book="43" chapter="11" verse="25-26" tag="">[25] Tua ciangin Jesuh in, “Keimah in a sisa mite thosakin a hingsak thei pa ka hi hi. Kei hong um mi peuhmah a sih hangin nungta ding hi. [26] A nungta a kei hong um mite si ngei nawn lo ding hi. Hih thu na um hiam?” a cih ciangin,</row>
		<row book="43" chapter="18" verse="36" tag="">[36] Tua ciangin Jesuh in, “Keima ukna pen hih leitung gam hi lo hi. Keima ukna hih leitung gam hileh Jerusalem khua-a Jew mi uliante’ khut sungah hong kipiak loh nadingin ka nungzuite in a do ding uh hi. Tua ahih manin keima ukna pen hih leitung tawh kizom lo hi,” a ci hi.</row>
		<row book="44" chapter="1" verse="3" tag="">[3] Ama sih khitzawh ni sawmli sung amaute tungah tam veipi kilang a, amah a nungta taktak ahihna teltakin a kithei ahi hi. Amaute in amah mu uh a, Pasian’ Ukna thu amaute tungah a gen hi.</row>
		<row book="44" chapter="8" verse="12" tag="">[12] Ahi zongin Pasian’ Ukna Lungdamna Thu le Jesuh Khrih thu, Filip’ gente a up uh ciangin, numei pasal a um khempeuh tui a kiphum uh hi.</row>
		<row book="44" chapter="14" verse="22" tag="">[22] Thu um mite a upna uhah citakin a om nadingun hanthawnin tha pia uh a, “Pasian’ Ukna sungah i omtheih nadingin haksatna tampi thuak ding hi hang,” ci-in a hilh uh hi.</row>
		<row book="44" chapter="19" verse="8" tag="">[8] Tua ciangin Paul in kikhopna inn sungah hangtakin kha thum sung thu hilh a, mite in Pasian’ Ukna thu a upzawh nadingun nakpitakin a gen hi.</row>
		<row book="44" chapter="20" verse="25" tag="">[25] “A beisa hunah Pasian’ Ukna thu a hilhin note lakah kong vak kawikawi a, ahi zongin tu-in kuamah in nong muhkik nawn loh ding uh ka thei hi.</row>
		<row book="44" chapter="28" verse="23" tag="">[23] Tua ahih manin Paul tawh a kimuh nading uh a ni khat seh uh a, tua a kiciam ni-un Paul a zintunna munah Jew mite tampi tak a kikhawm uh hi. Paul in zingsang a kipan nitak dongin amaute tungah Pasian’ Ukna thu gentel a, Jesuh’ thu man hi, ci-in a uptheih nadingun Moses Thukham le kamsangte’ laigelhte siksanin a gen hi.</row>
		<row book="44" chapter="28" verse="31" tag="">[31] Amah in Pasian’ Ukna thu le Topa Jesuh Khrih’ thu, hangtakin a ututin genin a hilh hi.</row>
		<row book="45" chapter="14" verse="17" tag="">[17] Bang hang hiam cih leh Pasian’ Ukna pen nekledawn tawh a kisai thu hi lo a, Kha Siangtho hangin i ngah Pasian’ deih bangin gamtatna, kilemna, lungdamna, cihte hizaw hi.</row>
		<row book="46" chapter="6" verse="9-10" tag="">[9] Migilote, Pasian’ Ukna sungah a lut hetloh nading thu na thei uh hi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal le pasal a khialte, [10] a gutate, a huaihamte, zukhamte, mi gensiate, ahih kei leh mi’ na a sutte khat beek, Pasian’ Ukna sungah lutthei het lo ding hi.</row>
		<row book="46" chapter="15" verse="50" tag="">[50] Sanggamte aw, note kiangah ka hong gennop thu in: Pasian’ Ukna sungah hih leitung silesa pumpi lut thei lo ding a, a siathei pumpi pen a siathei lo pumpi suak thei lo ding hi.</row>
		<row book="48" chapter="5" verse="19" tag="">[19] Tu-in mihing pianzia hong kitel a, tuate pen: Numei tawh mawhna, thangtatna, lanluat mana khialhna,</row>
		<row book="48" chapter="5" verse="21" tag="">[21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="51" chapter="1" verse="13-14" tag="">[13] Amah in khuamial vangliatna panin eite hong honkhia-in, a lungmuanhuaina mun, a it a Tapa’ ukna sungah hong koih a, [14] tua a Tapa in eite hong khahkhia a, i mawhna hong kimaisak khinta hi.</row>
		<row book="53" chapter="1" verse="5" tag="">[5] Tu-a na thuaknate uh hangin Pasian’ Ukna sungah a om dingin a kilawm mi suak na hih manun Pasian’ thukhenna a man ahihna hong kilangsak hi.</row>
		<row book="66" chapter="3" verse="21" tag="">[21] Keimah zong gualzo-in ka Pa’ tokhomah ka tutkhawm uh mah bangin a gualzote khempeuh zong kei tawh ka tokhom tungah hong tutkhawm theih nadingun thu ka pia ding hi.</row>
		<row book="66" chapter="5" verse="10" tag="">[10] Pasian’ na a sem dingin siampi za le kumpi za na pia a, amaute in leitung ukin a om ding uh hi,” a ci uh hi.</row>
		<row book="66" chapter="22" verse="5" tag="">[5] Topa Pasian pen amaute’ khuavak hi-in, a tawntungin amaute in uk paisuak ding uh ahih manin khuamial hun cih om nawn lo ding a, khua a vaksak ding meivak le nitaang cihte kisam lo ding uh hi.</row>
	</category>
	<category id="82">
		<row book="1" chapter="15" verse="1" tag="">[1] Hih thute khit ciangin mang sungah TOPA’ thu Abram’ tungah hong tung a, “Abram aw, lau kei in. Keimah in lauhuaina panin nang ka hong hu ding a, na thaman lian mahmah ding hi,” a ci hi.</row>
		<row book="2" chapter="14" verse="14" tag="">[14] TOPA in note a dingin hong dosak ding a, note ahihleh na om hithiat ding uh hi bek hi,” a ci hi.</row>
		<row book="3" chapter="20" verse="7" tag="">[7] Tua ahih ciangin note ki-ap unla siangtho un; bang hang hiam cih leh kei pen TOPA na Pasian uh ka hi hi.</row>
		<row book="5" chapter="31" verse="6" tag="">[6] Thahat unla, hang un. Lau kei unla, amaute kihta kei un. Bang hang hiam cih leh note tawh hong pai pa pen TOPA na Pasian uh ahi hi. Note hong cimawhsak lo ding a, hong nusia lo ding hi,” a ci hi.</row>
		<row book="6" chapter="1" verse="5" tag="">[5] Na nuntak sung tawntung kuamah in na mai hong khak zo lo ding hi. Moses tawh ka om mah bangin nang tawh zong kong om ding hi. Nang kong tamasak kei ding a, kong nusia kei ding hi.</row>
		<row book="6" chapter="1" verse="9" tag="">[9] Thu hong pia khin hi lo ka hi hiam? Thahat inla hang in. Lau kei inla lungkia kei in; bang hang hiam cih leh na paina peuhpeuhah TOPA na Pasian nang tawh hong om hi,” a ci hi.</row>
		<row book="18" chapter="5" verse="17" tag="">[17] “Pasian in a taii mite mi nuamsa hizaw ahih manin, Vanglianpa’ taiina thupi san in.</row>
		<row book="19" chapter="18" verse="2" tag="">[2] TOPA pen keima suangpi, ka munkip muanhuai, kei a hong honkhia pa, ka Pasian, ka suangpi, ka belh pa, ka lum, ka kihotkhiatna ki, ka munkip ahi hi.</row>
		<row book="19" chapter="22" verse="24" tag="">[24] Bang hang hiam cih leh amah in a thuak mi’ gimna simmawh bawl lo a, zong kihbawl lo hi. Ama kiang pan a mai seello a, ama tungah a koh ciangin, amah in a za hi.</row>
		<row book="19" chapter="27" verse="4-5" tag="">[4] TOPA’ tung panin na khat ka ngen khin a, tua ngenin ka zon ding pen: TOPA’ inn sungah ka khan tawntungin om ding, TOPA’ hoihna et ding le ama biakinn sungah thu dot dingte ahi hi. [5] Bang hang hiam cih leh haksat hun ciangin amah in a buk sungah kei hong seel ding hi. A puanbuk khuhna nuai-ah kei hong seel ding a, a sangna suang tungah kei hong koih ding hi.</row>
		<row book="19" chapter="27" verse="14" tag="">[14] TOPA muang in. Thakhauh inla, na lungsim hangsakin, TOPA muang in.</row>
		<row book="19" chapter="30" verse="5" tag="">[5] Ama hehna tomno sung bek hi a, ama hong deihsakna pen khang tawntung ading ahi hi. Zan hun sungteng kahna omkha mah ding a, ahih hangin zing khuavak tawh nuamna hong tung hi.</row>
		<row book="19" chapter="34" verse="8" tag="">[8] TOPA tawh kikhawl phot unla, ama hoihna thei un! Amah a beel mite mi lungdam ahi uh hi.</row>
		<row book="19" chapter="34" verse="18" tag="">[18] Lungsim kitamzante kiangah TOPA hong om a, lungsim zangawpte a hon hi.</row>
		<row book="19" chapter="37" verse="3-6" tag="">[3] TOPA muang inla, gamtat hoih in. Gam nuamah teng inla, thumanin om in. [4] TOPA sungah lungkim in; amah in na deihna hong pia ding hi. [5] TOPA tungah na vai teng ap in. Amah muang in; amah in hong sem ding hi. [6] Amah in nangma dikna khuavak bangin, nangma thumanna nitaang bangin hong langsak ding hi.</row>
		<row book="19" chapter="40" verse="1-2" tag="">[1] TOPA lamenin ka ngak ngiungeu a, amah kei lam hong nga-in ka kikona aw hong za hi. [2] Dahna dum sung, buannawng panin kei hong kaikhia-in suangpi tungah ka khete nga a, ka khesikna mun a muanhuaisak hi.</row>
		<row book="19" chapter="40" verse="17" tag="">[17] Kei ahihleh zawngin ka cimawh a, ahih hangin TOPA in kei hong mangngilh lo hi. Nang pen kei hong huhpa le hong honkhia pa na hi hi. Zekai kei in, ka Pasian aw.</row>
		<row book="19" chapter="46" verse="1" tag="">[1] Pasian, i belh leh i thahatna hi a, haksat hunin a hong huh pahpah pa ahi hi.</row>
		<row book="19" chapter="48" verse="14" tag="">[14] Hih pen eima Pasian hi a, a tawntungin eima Pasian hi, ci-in khangkikte tungah na gen theih nadingun Zion kiimvelin pai-in, a tausang phazah sim unla, a kulh phungmai a hoih mahmahte ngaihsunin, a phualpi muanhuaite va nawk kim un. Amah pen a tawntungin lam hong lak ding pa ahi hi.</row>
		<row book="19" chapter="55" verse="22" tag="">[22] TOPA tungah na vangik nga in, amah in hong huh ding hi. Amah in mi thumante kilingsak ngei lo ding hi.</row>
		<row book="19" chapter="68" verse="20" tag="">[20] Eite’ Pasian pen hong honkhia Pasian hi a, sihna pan a hong suaktasak Topa PASIAN ahi hi.</row>
		<row book="19" chapter="73" verse="26" tag="">[26] Ka lungsim le ka pumpi zawngkhal kha ding a, ahih hangin Pasian pen ka lungsim hatna le keima a’ hi tawntung ding hi.</row>
		<row book="19" chapter="121" verse="3-8" tag="">[3] Amah in ka khe taalsak lo ding a, kei hong kem pa lusu lo ding hi. [4] En un, Israel a kem pa lusu lo a, zong ihmu lo hi. [5] TOPA in nang hong cing ding a, nangmah a hong hu dingin na kiangah hong om hi. [6] Sunin ni in nang hong gimsak lo ding a, zanin kha in zong nang hong sukha lo ding hi. [7] TOPA in siatna khempeuh panin nang hong hu ding a, amah in a muanhuai-in nang hong kem ding hi. [8] TOPA in tua kipan a tawntungin na vaksuk na vaktohna-ah nang hong kem ding hi.</row>
		<row book="19" chapter="145" verse="16" tag="">[16] Nangmah in na khut na hong a, nuntak husanna a nei khempeuhte’ deihna a kicingin na pia hi.</row>
		<row book="23" chapter="28" verse="29" tag="">[29] Hih zong Vanglian TOPA’ kiang pan a hong pai thu ahi hi. Amah pen thu lamlahna-ah lamdang mahmah a, pilna-ah lian mahmah hi.</row>
		<row book="23" chapter="40" verse="31" tag="">[31] Ahih hangin TOPA a muang mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.</row>
		<row book="23" chapter="41" verse="10" tag="">[10] nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi.</row>
		<row book="23" chapter="41" verse="13" tag="">[13] Bang hang hiam cih leh keimah TOPA na Pasian in na khut taklam ka len hi. “Lau kei in, nangmah kong huh ding hi,” nang tungah a hong ci pa keimah ka hi hi.</row>
		<row book="23" chapter="43" verse="1-2" tag="">[1] Ahih hangin Jakob aw, nangmah hong piangsak pa, Israel aw, nangmah hong bawlpa, TOPA in tu-in hih bang ci hi: “Hong honkhia khin ka hih manin lau kei in. Na min tawh kong sam khinzo a, nang pen kei-a’ na hi hi. [2] Tuite na kantan ciangin nang kong ompih ding a, gunte na kantan ciangin tui in hong tuum lo ding hi. Mei kantanin na pai ciangin na kang kei ding a, meikuangte in nang hong kangtum lo ding hi.</row>
		<row book="23" chapter="43" verse="19" tag="">[19] Tu-in a thak na khat ka bawl a, tu-in hong piangkhia hi. Note in thei lo na hi uh hiam? Gamlakah lam lianpi khat ka bawl ding a, sehnel gam sungah gunte ka luangsak ding hi.</row>
		<row book="23" chapter="49" verse="15" tag="">[15] Ahih hangin TOPA in, “Ama sung panin a suak a tapa a hehpih lo ding zahin nupi khat in ama nawi a teep naungek mangngilh thei ding ahi hiam? Hihte nangawn in mangngilhkha thei ding a, ahi zongin keimah in kong mangngilh kei ding hi.</row>
		<row book="23" chapter="50" verse="4" tag="">[4] A lunggim mite ka thahatsak theih nadingin Topa PASIAN in ka gen ding thu hong hilh khin hi. Ama hong hilhnate a ngai dingin zingsang simin lawpna hong guan hi.</row>
		<row book="23" chapter="54" verse="4" tag="">[4] Lau kei in, maizumna na thuak kei ding hi. Cihna ding thei loin om kei in; maizumin nang hong kikoih lo ding hi. Bang hang hiam cih leh na khangno lai-in na zulhtatna le na meigonna hangin hong kikonate na phawkkha nawn kei ding hi.</row>
		<row book="23" chapter="59" verse="1-2" tag="">[1] A honkhia zo lo dingin TOPA zawngkhal lo a, khua a za thei lo dingin a bil ngong lo hi. [2] Ahih hangin note’ mawhnate in note le na Pasian uh kikhenna hong piangsak a, amah in note’ aw hong zak theih loh nadingin na khialhnate un ama maitang liah hi.</row>
		<row book="24" chapter="29" verse="11" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi.</row>
		<row book="24" chapter="31" verse="16" tag="">[16] TOPA in kong cihin-ah: “Kap nawn kei unla, na khitui uh nul un. Bang hang hiam cih leh TOPA in kong cihin-ah, na nasep thaman uh na ngah uh hi. Amaute galte’ gam panin hong ciahkik ding uh hi.</row>
		<row book="25" chapter="3" verse="22-23" tag="">[22] A bei thei lo TOPA’ hong itna le a hehpihna a kizom paisuak hi a, [23] zing nisuak bangin thaksuak tawntung a, ni a hong suah pelmawh mah tawh a kibang ahi hi.</row>
		<row book="33" chapter="5" verse="2" tag="">[2] Bethlehem Efrathah khua aw, nang pen Judah gamah khua neupen khat na hi a, ahi zongin nang sung panin Israel-te a uk ding khat ka piangsak ding hi. Ama gui pen tangtawng pek tawh kizom hi.</row>
		<row book="34" chapter="1" verse="7" tag="">[7] TOPA hoih hi; lungkham hunin a mite huh a, amah a beel mite limtakin a kem hi.</row>
		<row book="39" chapter="3" verse="6" tag="">[6] “Kei, TOPA ka hi a, lungsim a kheel lo mi ka hi hi. No Jakob suanlekhakte aw, a siacimit na hi nai kei uh hi.</row>
		<row book="39" chapter="4" verse="3" tag="">[3] Keimah in na kong sep ni ciangin note in migilote nuaisiahin leivui bangin na tuancil ding uh hi.</row>
		<row book="40" chapter="5" verse="8" tag="">[8] Lungsim takpi tawh Pasian a zong mite in Pasian mu ding ahih manin thupha ngah mi ahi uh hi.</row>
		<row book="40" chapter="10" verse="29-31" tag="">[29] Gitta nih ciangin mat khatin kizuak lel hi lo ahi hiam? Tua hinapi-in na Pa uh’ thukim lohin tua gittate khat nangawn lei-ah mawkkiat lo hi. [30] Note ahihleh na lu tung uha na sammal phazah nangawn uh hong kiciamtehsak hi. [31] Tua ahih manin lau kei un. Gitta tampi sangin note na manphazaw uh hi.</row>
		<row book="40" chapter="11" verse="28" tag="">[28] “Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi.</row>
		<row book="40" chapter="22" verse="32" tag="">[32] Pasian in, ‘Kei pen Abraham’ Pasian, Isaac’ Pasian, Jakob’ Pasian ka hi hi,’ ci hi. Pasian pen a si mite’ Pasian hi loin a nungta mite’ Pasian ahi hi,” a ci hi.</row>
		<row book="43" chapter="1" verse="1-4" tag="">[1] A kipat cil-in Thu na om a, tua Thu, Pasian tawh na omkhawm a, tua Thu, Pasian ahi hi. [2] Tua hi a, a kipat cil a kipanin Thu le Pasian na omkhawm hi. [3] Pasian in Thu tawh na khempeuh piangsak a, a kipiangsak na khempeuh, Thu tawh loin a kipiangsak khat beek om lo hi. [4] Nuntakna a nei khempeuh in tua Thu tung panin a nuntakna uh ngah a, tua nuntakna in mi khempeuh tungah khuavak hong tunpih hi.</row>
		<row book="43" chapter="1" verse="18" tag="">[18] Kuamah in Pasian mu ngei lo hi. Pasian tawh a kinai pen, Pasian mah ahi Tapa khat bek in Pasian hong kilangsak hi.</row>
		<row book="43" chapter="4" verse="24" tag="">[24] Pasian pen Kha ahi hi; amah a biate in tua Kha’ lamlahna le thuman taktak tawh a bia ding uh hi,” a ci hi.</row>
		<row book="45" chapter="1" verse="20" tag="">[20] Pasian in leitung a piansak cil a kipanin a kimu thei lo ama pianzia ahi tawntung vanglianpa le Pasian ahihna thute ama bawlsa nate tung panin teltakin hong kilang hi. Tua ahih manin, “Thei kei ing,” ci-in paulap a zontheih nading uh om lo hi.</row>
		<row book="45" chapter="8" verse="18" tag="">[18] Tuhuna i thuaknate pen Pasian in a hong piak ding minthanna tawh ka ngaihsut khawm ciangin gentham ka sa het kei hi.</row>
		<row book="45" chapter="8" verse="28" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="45" chapter="8" verse="31" tag="">[31] Hih teng bang ahih khit ciangin bang gen ding om nawn ahi hiam? Pasian in eite hong koppih peuh leh kua in eite hong zozo ding ahi hiam?</row>
		<row book="45" chapter="15" verse="13" tag="">[13] Kha Siangtho’ huhna tawh note’ lametna a khan semsem theih nadingin, lametna a hong piathei Pasian in, amah na upna uh hangin lungdamna le nopsakna tawh note hong kidimsak tahen.</row>
		<row book="46" chapter="13" verse="12" tag="">[12] Dal limlang sunga et bangin tu laitakin a kitel pha loin i mu milmial a, ahi zongin mai lamah maitang kituahin i mu ding hi. Tu laitakin i theihnate kicing lo a, ahi zongin mai lamah Pasian in eite hong theih mah bangin a kicing takin amah i thei ding hi.</row>
		<row book="47" chapter="1" verse="3-4" tag="">[3] Eite’ Topa Jesuh Khrih’ Pa ahi, hehpihna a nei Pa, i kisapna khempeuhah a hong huh Pasian in thupha ngah tahen. [4] Amah in kote’ haksatna khempeuhah hong huh ahih manin, kote in zong Pasian’ tung panin ka ngah uh tua huhna mah zangin haksatna a nam tuamtuam a thuakte ka huhsawn thei leuleu uh hi.</row>
		<row book="47" chapter="4" verse="17-18" tag="">[17] Tuhun laitakin tomno sung lungkhamna ka thuakte uh in ka thuakna uh sangin nakpitakin a lianzaw tawntung minthanna sung hong tunpih ding hi. [18] Bang hang hiam cih leh a kimuthei nate a mitsuan ka hi kei uh a, a kimu thei lo nate a mitsuan ka hi uh hi. A kimuthei nate tomno sung bek kimang a, a kimu thei lo nate a tawntungin a kip ahi hi.</row>
		<row book="47" chapter="10" verse="4" tag="">[4] Kote’ zat galdona hiam pen leitung galhiam lelte hi lo a, galte’ panmun phualpi a susiazo ding Pasian’ galhiam khauhte ahi hi.</row>
		<row book="49" chapter="3" verse="20-21" tag="">[20] Eite a dingin na a hong sepsak, eite’ ngetzah val, le i ngaihsut zawh loh zah dongin a vangliatna tawh tampi tak a hong hihsak thei [21] eite’ Pasian pen, pawlpi mite khempeuh le Khrih Jesuh tawh a kipawl mi khempeuh in a khang khangin a tawntungin phat ciat ta uh hen. Amen.</row>
		<row book="50" chapter="4" verse="13" tag="">[13] Khrih in a hong piak vangliatna tawh hihte khempeuh nawkzawh nading thahatna a nei ka hi hi.</row>
		<row book="52" chapter="4" verse="13-14" tag="">[13] Sanggamte aw, lametna a nei lo mite bangin na dahluat loh nadingun a sisa mite’ omzia ding thu na theih ding uh ka deih hi. [14] Jesuh si-in thokik hi, ci-in i up mah bangin Pasian in Jesuh hong paipih kik ciangin amah umin a si mite zong hong tonpih ding hi, ci-in i um hi.</row>
		<row book="54" chapter="6" verse="16" tag="">[16] Tua i Pasian bek mah a si thei lo hi a, khuavak pha mahmah sungah om ahih manin kuamah in a kiang neh thei lo hi. Kuamah in amah mu ngei lo a, zong mu thei lo hi. A tawntungin amah kipahtawi hen la, vanglian tawntung tahen. Amen.</row>
		<row book="58" chapter="4" verse="12-13" tag="">[12] Pasian’ thu nungta-in a gamtang hi a, langnih a hiam namsau sangin hiamzaw lai hi. Kha le lungsim, guh le taang kituahna, guh le guhngek dongin khenkhia thei hi. Mihingte’ lungsim ngimna le a ngaihsutnate zong theithei hi. [13] Pasian’ mai-ah seelcip theih ding bangmah om lo hi. Eite khempeuh i dinna ding pa’ mai-ah a kipiangsak na khempeuh a kiliah a ki-im thei om loin kimu sinsen hi.</row>
		<row book="58" chapter="12" verse="29" tag="">[29] Bang hang hiam cih leh eite’ Pasian pen a kangtum thei meikuang tawh a kibang ahi hi.</row>
		<row book="59" chapter="2" verse="19" tag="">[19] Pasian khat bek om hi, ci-in na um hi. Tua pen hoih mahmah hi. Dawite nangawn in zong tua bangin umin lau-in ling deldel uh hi.</row>
		<row book="59" chapter="4" verse="12" tag="">[12] Thukham a pia pa le thu a khen pa pen Pasian bek hi a, amah bek in hong honkhiazo a, hong susiazo hi. Tua ahih manin bang hangin na mipihte uh gensia-in thu a khenthei dingin kingaihsun zenzen na hi uh hiam?</row>
		<row book="60" chapter="1" verse="15-16" tag="">[15] Note a hong sampa a siangtho ahih mah bangin note zong na gamtatna khempeuh uhah na siangtho un. [16] Lai Siangtho sungah zong, “Keimah siangtho ka hih manin note zong na siangtho un,” na kici hi.</row>
		<row book="60" chapter="5" verse="7" tag="">[7] Pasian in note hong kem ahih manin na lungkhamnate khempeuh uh ama kiang tunpih un.</row>
		<row book="62" chapter="2" verse="14" tag="">[14] Pate aw, note tungah lai ka hong gelhna pen a kipat cil a kipanin a na om pa na theihna hang uh ahi hi. Tangvalte aw, note tungah lai ka hong gelhna pen note na lungsim uh thahatin, Pasian’ thu zui-in, Dawimangpa zokhin na hihna hang uh ahi hi.</row>
		<row book="66" chapter="21" verse="7" tag="">[7] A gualzo mi khempeuh in kei tung panin a ngah ding thu in: Kei pen amaute’ Pasian ka hi ding a, amaute keima ta ahi ding uh hi.</row>
	</category>
	<category id="83">
		<row book="2" chapter="3" verse="6" tag="">[6] Tua ciangin amah in, “Kei pen na pa’ Pasian, Abraham’ Pasian, Isaac’ Pasian, le Jakob’ Pasian ka hi hi,” a ci hi. Tua ciangin Moses in Pasian a muh ding lau ahih manin a maitang a hum hi.</row>
		<row book="2" chapter="3" verse="14" tag="">[14] Pasian in Moses kiangah, “ KEIMAH ka hi hi,” ci hi. Tua ciangin Pasian in, “Israel mite tungah hih thu genin, ‘ KEIMAH a kici pa in note kiangah kei hong sawl hi,’ ci in,” a ci hi.</row>
		<row book="2" chapter="20" verse="5-6" tag="">[5] Tuate’ mai-ah na kun kei ding uh a, tuate na bia kei ding uh hi. Bang hang hiam cih leh keimah note’ TOPA Pasian, a aam Pasian ka hi a, kei hong mudahte’ tungah pate’ mawhna tate’ tungah khang thum khang lina dongin thuk-in, [6] ahih hangin kei hong itin ka thupiakte a zui mi a tul tampite tungah itna kip a lak pa ka hi hi.</row>
		<row book="2" chapter="20" verse="10" tag="">[10] Ahi zongin a ni sagih ni pen TOPA note’ Pasian’ Sabbath ni ahi hi. Tua ni-in note, na tapate, na tanute, na nasempate, na nasemnute, na ganhing uh ahi a, peemtate in ahi zongin na bangmah na sem kei ding uh hi.</row>
		<row book="2" chapter="34" verse="6-7" tag="">[6] Ama mai-ah TOPA pai-in, “TOPA, TOPA, hehpihna nei-in a dik Pasian; lungduai-in itna kip le thutakna tawh a dim; [7] mi tul tampite a dingin itna kip a nei; mawhna, thu palsatna le khialhna maisakin; ahih hangin bangbang hitaleh mawhna a khahkhong ngei lo; pate’ mawhna tate’ tung le tute’ tung, khang thum khang lina dongin a thukpa,” ci-in a pulak hi.</row>
		<row book="3" chapter="18" verse="4" tag="">[4] Note in keima biakna ngeina kipte semin ka thukhamte lenin tuate na zui ding uh hi. Kei pen TOPA na Pasian uh ka hi hi.</row>
		<row book="4" chapter="14" verse="18-19" tag="">[18] Tu-in, nang tungah hong thum ing. Nangmah in thu ciamin, ‘ TOPA heh hak a, a itna kip lianin, mawhna le thu palsatna maisak a, ahih hangin a mawhte siangsak ngei loin, pate’ mawhna tate tungah, khang thum khang lina dongin thuk hi,’ na cih mah bangin TOPA’ vangliatna liansak in. [19] A lian nangma itna kip tawh a kizui le Egypt panin tuhun dong hih mite na maisaksa tawh kizui-in hih mite’ mawhna maisak in, kong thum hi,” a ci hi.</row>
		<row book="5" chapter="7" verse="9" tag="">[9] Tua ahih ciangin TOPA na Pasian uh amah bek ahi Pasian hi a, amah itin a thupiakna a zuite tungah khang tulkhat dongin thuciamna le itna kip lenin a thuman Pasian,</row>
		<row book="5" chapter="30" verse="15-16" tag="">[15] “Tuni-in na teel dingun note’ mai-ah nuntakna le a hoih na, sihna le siatna ka koih khinzo hi. [16] TOPA na Pasian uh itna, ama lampite totna, ama thupiaknate le ama thukhamte le ama ngeina kipte zuihna tawh, tuni-a no tungah kong gen ahi TOPA na Pasian uh thupiaknate na man’ uhleh, note nungta-in tampi na pha ding uh a, a luah dingin note na lutna uh leitang tungah TOPA na Pasian un note thupha hong pia ding hi.</row>
		<row book="5" chapter="32" verse="39" tag="">[39] ‘Tu-in thei un, keimah a kici pa pen kei ka hi a, kei simloh pasian dang kuamah om lo hi. Ka that a, ka nungtasak hi. Ka liamsak a, ka damsak hi. Ka khutsung pan a honkhiazo kuamah om lo hi.</row>
		<row book="5" chapter="33" verse="26" tag="">[26] “Israel aw, nangmah huh dingin vantungah a tuang a liatna tawh vanpi-ah a om, Pasian tawh a kibang kuamah dang om lo hi.</row>
		<row book="9" chapter="16" verse="7" tag="">[7] Ahih hangin TOPA in Samuel kiangah, “A tungtham hitaleh a tun sanna hitaleh en kei in. Bang hang hiam cih leh amah ka nolh hi. TOPA in mihingte’ muh bangin mu lo hi. Mihingte in a pualam a kilangte en a, ahih hangin TOPA in a lungsim en hi,” a ci hi.</row>
		<row book="18" chapter="12" verse="7-10" tag="">[7] “Ahi zongin gamsate va dong un, hong hilh ding uh hi. Vasate va dong un, hong hilh ding uh hi. [8] Leitung ganhingte va dong un, hong hilh ding uh hi. Tui sung ngasate zong va dong un, hong hilh ding uh hi. [9] Pasian’ khut in amaute a bawlna thu a vekpi-un thei kim uh hi lo ahi hiam? [10] A piansaksate’ nuntakna Pasian mah in a uk ahi hi. Mihing khempeuhte’ nuntakna ama khut sungah om hi.</row>
		<row book="18" chapter="38" verse="41" tag="">[41] Va-akte a gilkialin leng kawikawi-in, a note in an duhin kei tungah hong nget ciangun, tua va-akte an a piapa kua ahi hiam?</row>
		<row book="19" chapter="7" verse="12" tag="">[12] Mite a kibawlphat kik kei leh, Pasian in a thalkhau sui zo a, a namsau taat ding hi.</row>
		<row book="19" chapter="12" verse="6" tag="">[6] TOPA’ thuciamnate, a siangtho thuciamna hi a, meikhuk sungah sagihvei a kisiangsak ngun tawh kibang hi.</row>
		<row book="19" chapter="18" verse="28" tag="">[28] Nangmah in keima mei nong vaksak a, TOPA ka Pasian in ka khuamial na vaksak hi.</row>
		<row book="19" chapter="18" verse="30" tag="">[30] Hih Pasian - a thu kicing a, TOPA’ kamciamna a manna kilang hi. Amah a belte khempeuh a dingin kidalna lum ahi hi.</row>
		<row book="19" chapter="19" verse="1-14" tag="">[1] Vantung in Pasian’ minthanna gen a, vanpi in ama nasepna taangko hi. [2] Nisimin thu gengen a, zan simin theihtelna pulaklak hi. [3] Pauna le kammal om lo a, amau’ aw kiza lo hi. [4] Ahih hangin a aw uh leitung khempeuhah kizel a, a kammal uh leimong dongah a tung hi. Amau’ sungah ni a’ ding omna khat bawl khin a, [5] a innsung pan a hong pusuak zi pi tangval tawh ahi zongin, lungtaii takin tai ding a kipan mi thahat khat tawh ahi zongin a kibang hi. [6] Ama suahna van mong pan hi a, mong khat dongin pai a, ama satna panin a kiliah thei bangmah om lo hi. [7] TOPA’ thu kicing a, nuntakna a thaksuaksak hi. TOPA’ teci panna hi takpi a, mi pillote pilsak hi. [8] TOPA’ thuhilhte man a, lungsim nuamsak hi. TOPA’ thupiakna siang a, mitte vaksak hi. [9] TOPA a kizahtakna siang a, kip tawntung hi. TOPA’ ngeina kipte thuman a, a vekin kituakin man kim hi. [10] Kham sangin ahi zongin kham hoihpen sang ahi zongin tuate deihhuaizaw a, khuaizu le khuailuzu taakte sangin zong khumzaw lai hi. [11] Tua tham loin tuate’ hangin a nasem pa in thuphawkna ngah a, tuate zuihna-ah noptuamna lian a om hi. [12] Ahih hangin kua in ama khialhnate mukhia theitawm ahi hiam? Theih loh manin khialhna panin kei hong siangsak hi. [13] Mawh kaltangnate panin zong na nasempa hong kem inla, tuate keima tungah hong uksak kei in! Tua ciangin kei ka kawkbaang kei ding a, mawhna liante panin ka siang ding hi. [14] TOPA, ka belh suangpi le keimah hong tankhia pa aw, ka kammal le ka lungsim ngaihsutnate nangma muhna-ah a sanhuai suaksak ta in!</row>
		<row book="19" chapter="30" verse="5" tag="">[5] Ama hehna tomno sung bek hi a, ama hong deihsakna pen khang tawntung ading ahi hi. Zan hun sungteng kahna omkha mah ding a, ahih hangin zing khuavak tawh nuamna hong tung hi.</row>
		<row book="19" chapter="40" verse="5" tag="">[5] TOPA ka Pasian aw, na sep a lamdangte le ko a dingin na ngaihsutnate tampi tak na phasak a, kuamah dang tawh tehtheih na hi kei hi. Tuate pulakin gen ding hi leng, genkhit zawh ding hi lo hi.</row>
		<row book="19" chapter="62" verse="8" tag="">[8] Mite aw, amah muang tawntung unla, na lungkhamna teng uh ama tungah gen un. Pasian, eite’ bukna ahi hi.</row>
		<row book="19" chapter="89" verse="14" tag="">[14] Thuman le thutang tawh na ukna za na phut a, itna kip le thuman tawh na khempeuh na sem hi.</row>
		<row book="19" chapter="100" verse="5" tag="">[5] Bang hang hiam cih leh TOPA hoih hi. Ama itna kipin kho tawntung a, ama thumanna a khang khangin kip hi.</row>
		<row book="19" chapter="103" verse="10-13" tag="">[10] Amah in eite’ khialhna tawh a kituakin eite tungah hong bawl lo a, eite’ mawhna tawh a kituakin hong thukkik lo hi. [11] Vantung pen leitung panin a san mah bangin amah a zahtakte’ tungah ama itna kip lianin sang mahmah hi. [12] Nisuahna pen nitumna panin a gamlat mah bangin i mawhna hangin gimnate eite’ kiang panin gamlapi-ah a nilkhia hi. [13] Pa in tate a hehpih bangin TOPA in amah a zahtakte hong hehpih hi.</row>
		<row book="19" chapter="103" verse="19" tag="">[19] TOPA in vantungah ama tokhom phutkhin a, amah in mun khempeuh a uk hi.</row>
		<row book="19" chapter="119" verse="89" tag="">[89] TOPA aw, vantungah nangma thu kip tawntung hi.</row>
		<row book="19" chapter="145" verse="6-8" tag="">[6] A vanglian nangma bawlnate mite in taangko ding uh a, nangma vangliatna mah kei zong ka pulak ding hi. [7] Amaute in nangma liatna, na minthanna genkhia-in nangma thumanna nakpitakin sa ding uh hi. [8] TOPA dikin hehpihna nei a, heh hak mahmahin itna kip lianpi a nei hi.</row>
		<row book="19" chapter="148" verse="1-14" tag="">[1] TOPA phat un. Vantung panin TOPA phat unla, a sangna panin amah phat un. [2] Ama vantungmi khempeuh aw, amah phat un. Ama mihonte khempeuh aw, amah phat un. [3] Ni le kha aw, amah phat un. A taang aksi khempeuh aw, amah phat un. [4] Van sangpente le vantung a om tuite aw, amah phat un. [5] TOPA’ min amaute phatsak un. Bang hang hiam cih leh amah in thu pia a, amaute a piang hi. [6] Amaute a tawntung a om dingin amah in kipsak a, a palsat loh ding uh thupiakna amah in a bawl hi. [7] Leitung panin TOPA phat un, no gulpi liante le tuipi thuk khempeuh, [8] mei le gial, tuikhal le vuk, ama thupiakna a mang huihpi! [9] Amah phat un, no mual liante le mual neute khempeuh, gah a nei singkungte le taamtak singkung khempeuh! [10] Gamsate le innsate khempeuh, a bokvak ganhingte le a leeng vasate khempeuh! [11] No leitung kumpite le mihing khempeuh, leitung uliante le thukhente khempeuh! [12] Nungakte le tangvalte, teeksiate le naupangte aw, amah phat un. [13] TOPA’ min phat un. Bang hang hiam cih leh amah bek a minlian hi a, ama minthanna pen leitung le vantung sangin sangzaw lai hi. [14] Amah in ama mite thahatsak a, ama mi siangthote khempeuh, ama mai-ah a om Israel-te khempeuh in amah phat uh hi. TOPA phat un.</row>
		<row book="20" chapter="6" verse="16-19" tag="">[16] TOPA in a muhdah, a khahkhong ngei loh ding, thu guk, tua zah bek hi lo, thu sagih tak om a, tuate pen [17] kihihsakna, zuauthu genna, mawhnei lo mi thahna, [18] thusia bawl ding ngaihsutna, gamtatsiat ding a manlangte, [19] zuauthu gen teci man lote, le kitotna a piangsakte ahi hi.</row>
		<row book="20" chapter="8" verse="27" tag="">[27] Amah in vantung bawlin tuipi kimkotah vanpi mong ding a bawl laitak,</row>
		<row book="20" chapter="25" verse="2" tag="">[2] Pasian in thu a ip manin a min thang a, kumpite in thu a genkhiat manin minthang uh hi.</row>
		<row book="20" chapter="30" verse="5-6" tag="">[5] “Pasian in a thugen khempeuh a manna laktel a, amah a belte a dingin kidalna lum ahi hi. [6] Ama gen lohpi behlapsak kei in; na tua cih leh amah in nang hong tai-in zuau thugen na hihna hong kilang ding hi,” a ci hi.</row>
		<row book="21" chapter="3" verse="11" tag="">[11] Amah in na khempeuh amau’ hun ciat tawh a kituak dingin a bawl hi. Amah in mailam thu theihnopna lungsim eite tungah hong guan a, ahi zongin ama sepnate a cing a theihzawhna ding hong guan lo hi.</row>
		<row book="23" chapter="6" verse="3" tag="">[3] Amaute khatlekhat kisamin: “Vanglian TOPA, siangtho, siangtho, siangtho; leitung khempeuh ama minthanna tawh kidim,” ci-in awng uh hi.</row>
		<row book="23" chapter="40" verse="28-31" tag="">[28] Thei nai lo a, za nai lo na hi hiam? TOPA pen tawntung Pasian hi a, leitung mong khempeuh dong a Piangsak pa ahi hi. Amah gim lo a, zong tawl lo hi. Ama thu theihtelna kigen zo lo hi. [29] Amah in a gim mi tungah vangliatna pia a, thahatna a nei lo mi a thahatna khangsak hi. [30] Khangnote nangawn gimin tawl ding a, khanglai mite a tha uh bei ding hi. [31] Ahih hangin TOPA a muang mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.</row>
		<row book="23" chapter="41" verse="10" tag="">[10] nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi.</row>
		<row book="23" chapter="43" verse="1-3" tag="">[1] Ahih hangin Jakob aw, nangmah hong piangsak pa, Israel aw, nangmah hong bawlpa, TOPA in tu-in hih bang ci hi: “Hong honkhia khin ka hih manin lau kei in. Na min tawh kong sam khinzo a, nang pen kei-a’ na hi hi. [2] Tuite na kantan ciangin nang kong ompih ding a, gunte na kantan ciangin tui in hong tuum lo ding hi. Mei kantanin na pai ciangin na kang kei ding a, meikuangte in nang hong kangtum lo ding hi. [3] Bang hang hiam cih leh kei pen TOPA na Pasian, Israel-te’ Siangtho Pa, nangmah hong honpa ka hi hi. Nangmah tat nadingin Egypt ka pia a, nangmah khek nadingin Ethiopia le Seba ka pia hi.</row>
		<row book="23" chapter="43" verse="11-13" tag="">[11] “Kei, keimah pen TOPA ka hi a, kei simloh honpa dang om lo hi. [12] Note lakah pasian dang a om ma-in honkhia-in, pulakin, ka genkhol hi. Tua ahih ciangin note pen keima teci na hi uh hi,” TOPA in ci hi. [13] “Kei pen Pasian ka hi a, a kipat cil a kipanin zong kei pen Amah ka hi hi. Keima khutsung panin a lakhiazo kuamah om lo hi. Keima sepnate, a kua in hong khaktanzo ding ahi hiam?” a ci hi.</row>
		<row book="23" chapter="45" verse="22" tag="">[22] “Leitung mi khempeuhte aw, kei lamah hong kihei unla hotkhiatna ngah un! Bang hang hiam cih leh kei pen Pasian ka hi a, kuamah dang om lo hi.</row>
		<row book="23" chapter="57" verse="15" tag="">[15] Bang hang hiam cih leh a sang, a lian, a nungta tawntung Pa, ama min Siangtho ahipa in hih bangin ci hi: “Kei pen a sangna mun le a siangtho munah ka om a, a kiniamkhiat mite’ lungsim le a kisik mite’ lungsim a thakhauhsakkik dingin kisikna le kiniamkhiatna lungsim a neite tawh zong kei ka omkhawm hi.</row>
		<row book="24" chapter="10" verse="12" tag="">[12] Pasian in ama vangliatna tawh leitung bawl a, ama pilna tawh leitung piangsakin, ama siamna tawh vantung a zal hi.</row>
		<row book="24" chapter="23" verse="23" tag="">[23] “Kei pen mun khat bekah a om Pasian ka hi hiam? Mun khempeuhah a om Pasian hi lo ka hi hiam, TOPA in kong ci hi.</row>
		<row book="24" chapter="33" verse="3" tag="">[3] Kei nong sap leh kong dawngkik ding a, na theih ngei nai loh a ki-imcip thu lianpite kong gen ding hi.</row>
		<row book="27" chapter="9" verse="9" tag="">[9] Nang pen hehpihna tawh kidimin mawhna na maisak a, ahih hangin kote in nang ka hong langpan’ uh hi.</row>
		<row book="30" chapter="8" verse="11-12" tag="">[11] “Keimah in leitungah kialpi kong tunsak hun hong tung ding hi. Tua kialpi pen anletui duhna kialpi hi lo ding a, TOPA’ thu zaknop mahmahna kialpi hi ding hi. Topa PASIAN ahi keimah in hih thu kong gen khin hi. [12] Mihingte, leilu pan leitaw dong, TOPA’ thu kanin vak kawikawi ding uh a, ahi zongin mu zo lo ding uh hi.</row>
		<row book="33" chapter="7" verse="18-19" tag="">[18] TOPA aw, nang tawh a kibang Pasian dang om lo a, a omlai na mite’ mawhna nangmah in na maisak hi. Nang na heh paisuak kei a, na itna kip nong lak hi. [19] Kote nong khasiat kik ding a, ka mawhnate uh hong sawpkhiat sakin, tuipi taw-ah nong paihsak ding hi.</row>
		<row book="34" chapter="1" verse="2" tag="">[2] TOPA Pasian in amah a demte koihkhong lo a, amah a langpangte gim pia-in a galte thukkik hi.</row>
		<row book="38" chapter="4" verse="6" tag="">[6] Tua ciangin vantungmi in kei kiangah, “ TOPA in Zerubbabel tungah hih bangin thu gen hi: Galkap tam neihna hang hi lo, nangma vangliatna hang zong hi lo, keima tung panin na ngah vangliatna bek tawh na ma na tunzo ding hi.</row>
		<row book="39" chapter="3" verse="6" tag="">[6] “Kei, TOPA ka hi a, lungsim a kheel lo mi ka hi hi. No Jakob suanlekhakte aw, a siacimit na hi nai kei uh hi.</row>
		<row book="39" chapter="3" verse="16-18" tag="">[16] TOPA a zahtak mite khatlekhat tua bangin thu kigen uh a, amaute’ thugennate, TOPA in ngai-in za hi. TOPA in laibu khat nei a, amah zahtakin a thupi ngaihsut mite khempeuh tua sungah kiciamteh hi. [17] Vanglian TOPA in hih bangin ci hi: “Tua a kiciamteh mite pen keima mite hi ding uh hi. Keimah in na ka sep ni ciangin amaute pen keima neihtuam taktak mite hi ding uh hi. Pa in ama thu a mang a tapa a hehpih mah bangin kei zong amaute ka hehpih ding hi. [18] Tua ciangin midikte le migilote, le keima na hong semte le hong sem lote a kilamdanna na mukik ding uh hi,” a ci hi.</row>
		<row book="40" chapter="5" verse="48" tag="">[48] Tua ahih manin vantungah a om na Pa uh a cingtaak mah bangin note zong lungsim citakin na cingtaak nading uh na hanciam un.</row>
		<row book="40" chapter="10" verse="29" tag="">[29] Gitta nih ciangin mat khatin kizuak lel hi lo ahi hiam? Tua hinapi-in na Pa uh’ thukim lohin tua gittate khat nangawn lei-ah mawkkiat lo hi.</row>
		<row book="40" chapter="11" verse="27" tag="">[27] “Ka Pa in kei tungah na khempeuh hong pia khin hi. Pa simloh Tapa a thei kuamah om lo a, Tapa le Tapa in a theihsaknop mite simloh, pa a thei kuamah om lo hi.</row>
		<row book="40" chapter="15" verse="17-20" tag="">[17] Kam sungah a tumsukte pen gil sung tawnin tua panin paikhiasuak hi lo ahi hiam? [18] Ahi zongin kam sung panin a pusuakte pen lungsim panin hong kipankhia hi a, hihte in mi ninsakthei hi. [19] Bang hang hiam cih leh lungsim panin mi thahnopna, mi zi tawh mawhnopna, nungak tawh mawhnopna, guktakna, zuau genna, mi gensiatna, le ngaihsut hoih lo a tuamtuam hong piangkhia hi. [20] Hih bang nate in mi ninsak a, khut sil loin annekna in mi ninsak lo hi,” ci-in a dawng hi.</row>
		<row book="40" chapter="22" verse="35-40" tag="">[35] Amaute sung panin Thukham hilh siate khat in Jesuh a thangsiahna-in thu hong dong a, [36] “Sia aw, thukham khempeuh sung panin bang thukham lianpen ahi hiam?” ci-in a dong hi. [37] Jesuh in, “Na Topa Pasian na lungsim khempeuh, na nuntakna khempeuh, le na pilna khempeuh tawh na it ding hi, cihna ahi hi. [38] Hih pen a masapen, a lianpen thukham ahi hi. [39] A nihna pen a masa mah tawh kibang a, nangma pumpi na it bangin na vengte na it in, cihna ahi hi. [40] Hih thukham nihte tung panin thukham dang khempeuh le kamsangte’ thuhilhna khempeuh a hong meengkhia ahi hi,” ci-in a dawng hi.</row>
		<row book="40" chapter="25" verse="31-43" tag="">[31] “Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. [32] Ama mai-ah leitung minam khempeuh hong kikhawm ding hi. Gancing pa in tuu le keelte a khen mah bangin mi khempeuh khen nihin hong koih ding hi. [33] Tuu a bang mite a taklamah koihin, keel a bang mite a veilamah koih ding hi. [34] Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note a dingin a kibawlkholsa gamnuam hong luah un. [35] Bang hang hiam cih leh ka gilkial laitakin an nong pia uh a, ka dangtak laitakin tui nong pia uh a, khualmi ka hih laitakin zin nong do uh a, [36] puan nei loin ka om laitakin puan nong guan uh a, ka cinat laitakin nong veh uh a, ka thongkiat laitakin nong hawh uh hi,’ a ci ding hi. [37] Tua ciangin mihoihte in, ‘Topa aw, cikin na gilkial hong mu-in an hong pia a, cikin na dangtak hong mu-in tui hong pia ka hi uh hiam? [38] Cikin khualmi na hih laitakin hong mu-in zin hong do a, cikin puan nei lo na hih laitakin hong mu-in puan hong guan ka hi uh hiam? [39] Cikin cina na hih laitakin hong mu-in hong veh a, cikin thongkia na hih laitakin hong mu-in hong hawh ka hi uh hiam?’ a ci ding uh hi. [40] Tua ciangin Kumpipa in amaute kiangah, ‘Note kiangah kong genin-ah: Hih ka sanggamte a neupen khat nangawn na limbawl uh ciangin kei tungah a hong bawl na hi uh hi,’ ci-in a dawng ding hi. [41] “Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa le a nungzuite a dingin a kibawl meikuang tawntung sungah pai un. [42] Bang hang hiam cih leh ka gilkial laitakin an nong pia kei uh a, ka dangtak laitakin tui nong pia kei uh a, [43] khualmi ka hih laitakin zin nong do kei uh a, puan ka neih loh laitakin puan nong guan kei uh a, ka cinat laitakin nong veh kei uh a, ka thongkiat laitakin nong hawh kei uh hi,’ a ci ding hi.</row>
		<row book="41" chapter="5" verse="21-34" tag="">[21] Jesuh, gunkuang tuangin a galkah khit ciangin, tuili gei ama kiangah mi tampi tak hong kikhawm leuleu uh hi. [22] Tua laitakin kikhopna inn a uk, Jairas a kici mi khat hong pai a, Jesuh a muh ciangin a khe phungah bokin, [23] “Ka tanu si dektak ta hi. Amah a cidam kikin a nuntak theih nadingin hong pai inla, ama tungah na khut hong ngaksak in,” ci-in a thum hi. [24] Jesuh zong, tua mipa tawh a paikhia khawm hi. Mi tampi tak in zong zui uh ahih manin Jesuh a nehcip uh hi. [25] Tuate lakah, kum sawm le nih sung tawntung siluang natna a nei numei khat a om hi. [26] Siavuan tampi in amah bawl a, a sum neih khempeuh zangkhin napi-in noptuamzaw loin gim semsemzaw hi. [27] Tua numei in Jesuh’ thu za ahih manin mihonte kawmah Jesuh’ nung a zui hi. [28] Tua nu in, “A puan mong nangawn va lawngkha leng, dam ning,” ci-in a ngaihsun hi. [29] A va lawnkhit phetin a siluang khawlpah a, ama sunga a natna a damlam a kiphawk hi. [30] Jesuh in ama sung panin a vangliatna a paikhiatlam phawkpah ahih manin mihonpite lakah khuadakin, “Kua in ka puan hong lawng na hi uh hiam?” a ci hi. [31] A nungzuite in, “Mihonpite in nang hong nehcihlam na thei hi. Bang hangin kua in hong lawng na hi uh hiam, ci mawk na hi hiam?” a ci uh hi. [32] Ahi zongin amah a lawngte a theih nadingin Jesuh khuadak kawikawi lai hi. [33] Tua numei in ama tunga thupiang thei ahih manin laukawm lingkawmin hong pai-in a khephungah hong bok a, a thupiang khempeuh ahi bangbangin a hong gen hi. [34] Jesuh in zong tua nu kiangah, “Ka tanu aw, na upna in nang hong damsakzo hi. Cidamsuak inla, lungnuam takin va ciah in,” a ci hi.</row>
		<row book="42" chapter="1" verse="37" tag="">[37] Tua ahih manin Pasian in a bawl theih loh khat zong om lo hi,” ci-in a dawng hi.</row>
		<row book="42" chapter="6" verse="35-36" tag="">[35] Tua bang lelin note na gamta kei ding uh hi. Na galte uh itin amaute tungah thupha bawl unla, lohkik ding lamen loin leitawi pia un. Tua hileh na thaman uh lian ding a, a Lianpen Pasian’ tate na hi ding uh hi. Bang hang hiam cih leh lungdamna mel a theithei lo mite le a huaiham mite tungah amah migi hi. [36] Tua ahih manin na Pa un hehpihna a neih bangin note in zong hehpihna lungsim nei ta un.</row>
		<row book="42" chapter="12" verse="16-21" tag="">[16] Tua ciangin Jesuh in amaute kiangah thugentehna khat gen a, “Mi hau pa khat’ lo-ah an tampi a piang hi. [17] Tua ciangin amah in a lungsim sungah, ‘Ka an khempeuh ka koih nading mun kicing lo ahih manin bangcih ding ka hi hiam? [18] Tua ahih manin hih bangin ka gamta ding hi: Ka ansalte phelin a lianzaw ansalte ka lam ding a, tuate sungah ka ante le ka neih khempeuh ka seng ding hi. [19] Tua ciangin keimah in: Mi hampha mahmah ka hi hi. Kum tampi sung ka khom ding annek tuidawn le na hoih tampi ka nei hi. An ne, zu ne-in, a nuam theithei-in ka om hithiat ding hi,’ ci hi. [20] Ahi zongin Pasian in ama kiangah, ‘Mihai pa aw, tuzan mahmahin na si ding hi. Hih na neihsa teng kua’n zang nawn ding ahi hiam?’ ci hi,” a ci hi. [21] Tua ciangin Jesuh in a thugen a khupna-in, “Tua mah bangin amau a’ ding bekin a kholcipte pen Pasian’ muhna panin mihau hi lo uh hi,” a ci hi.</row>
		<row book="42" chapter="16" verse="15" tag="">[15] Jesuh in amaute kiangah, “Mite in note a man penin hong ngaihsut theih nadingin na om uh a, ahi zongin Pasian in na lungsimtawng uh a hong thei hi. Bang hang hiam cih leh mihingte in a manpha mahmahin a ngaihsutte pen Pasian in bangmahin sim lo hi.</row>
		<row book="42" chapter="16" verse="19-31" tag="">[19] “Khatvei, mihau mahmah khat om a, nisimin puan manpha nono silhin, anlim nono ne-in a om hi. [20] Tua ciangin a pumtangin meima a vei, Lazaras a kici mizawng khat zong, mihau pa’ kongbiangah hong kikoih a, [21] mihau pa’ sabuai tung panin a kia annengte nenuamin a ngak hi. Tua bangin a om laitakin uite hong pai-in a meima hong liahliah sak uh hi. [22] Tua ciangin mizawng pa hong si a, vantung a Abraham kiangah a om dingin vantung mite in a paipih uh hi. Mihau pa zong hong si leuleu-in a kivui hi. [23] Ahi zongin hell khuk sungah gimna thuakin a om hi. A khuadak leh, gamlapi mun khatah Abraham le Lazaras a omkhawm a galmuh hi. [24] Tua ahih manin nakpitakin kiko a, ‘Pa Abraham aw, kei hong hehpih in. Meiphual sungah omin nakpitakin gimna thuak ka hih manin Lazaras in a khutme dawn tui diahin ka leii hong votsak nadingin hong sawl in,’ a ci hi. [25] Ahi zongin Abraham in, ‘Ka ta aw, leitungah na nuntak laitakun nang nopsakna namkim na ngah laitakin Lazaras in haksatna namkim a thuak hi. Ahi zongin tu-in amah in hih lai-ah nopsakna a ngah laitakin nangmah in haksatna a thuak na hi hi. [26] Tua tham loin, i kikalah kuam thukpi khat om a, hih lai panin nang kiangah hong pai nuamte kuamah pai zo lo a, nangma omna panin hih lai-ah zong kuamah hong pai zo lo hi,’ ci-in a dawng hi. [27] Tua ciangin mihau pa in, ‘Pa aw, tua bang ahihleh zong, ka inn uhah Lazaras nong sawlsak nadingin ka hong thum hi. [28] Inn-ah nau pasal nga ka nei lai a, ke’n gim ka thuakna hih lai munah hong tunkhak loh teitei nadingun kei’ gamtat bangin a gamtat loh nadingun hong hilhsak hen,’ a ci hi. [29] Ahi zongin Abraham in, ‘Na sanggamte a hilh dingin Moses le kamsangte om uh ahih manin tuate’ thugen na ngai ta uh hen,’ a ci hi. [30] Tua ciangin mihau pa in, ‘Pa Abraham aw, tua nong gen zong a kicing khin hi mah hi. Ahi zongin a sisa mi khat hingkikin amaute kiangah va paikik leh a mawhna panun ka naute kisik hamtang ding uh hi,’ a ci hi. [31] Ahi zongin Abraham in, ‘Amaute in Moses le kamsangte’ thu a mannop kei uhleh, mi khat hong hingkikin amaute kiangah a va gen hangin umsakzo tuan lo ding hi,’ ci-in a dawng hi,” a ci hi.</row>
		<row book="42" chapter="18" verse="19" tag="">[19] Jesuh in, “Bang hangin kei midik hong ci na hi hiam? Pasian simloh kuamah a diktatzo om lo hi.</row>
		<row book="42" chapter="24" verse="1-13" tag="">[1] Nipi ni zingsang tungin numeite in a bawlsa uh paknamtui tawi-in hanah va pai uh hi. [2] Han phual a tun uh ciangin hankhuk hukna suang a kilikkhia mu uh ahih manin [3] a sungah tumpah uh a, ahi zongin Topa Jesuh’ luang na om lo hi. [4] Amaute in lamdangsa-in a om laitakun amaute gei-ah puanpak a silh mi nih hong dingvat uh hi. [5] Numeite lau mahmah uh ahih manin lei lam nga-in kuncip uh hi. Tua mi nihte in, “Bang hangin misite lakah mihing zong na hi uh hiam? [6] Hih lai-ah om nawn lo hi; kithosak zo hi. Galilee gamah a om lai-in note kiangah thu hong genin, [7] ‘Mawhnei mite’ khut sungah Mihing Tapa kipia ding a, singlamteh tungah kithatin, a ni thum ni-in hingkik ding hi,’ a cih thute phawk un,” a ci uh hi. [8] Tua ciangin amaute in Jesuh’ thugente phawkkik uh a, [9] han panin ciahkikin, nungzui sawm le khatte le midangte kiangah hih thute a gen uh hi. [10] Sawltakte kiangah hih thu a gen numeite pen Magdala khuami Mary, Joanna, James’ nu Mary, le numei dangte ahi uh hi. [11] Ahi zongin hih numeite’ thugen pen thu phuahtawm bangin ngaihsun uh a, um lo uh hi. [12] Ahi zongin Peter dingin hanah va tai a, han sung a etsuk ciangin a kitunna puan bek na om hi. Tua ciangin amah in zong tua thupiang lamdangsa-in inn-ah a ciahkik hi. [13] Tua ni mahin, Jesuh’ thu a zui mi nih, Jerusalem khua panin tai sagih bang a gamla Emmaus kici khua-ah a pai uh hi.</row>
		<row book="43" chapter="1" verse="1" tag="">[1] A kipat cil-in Thu na om a, tua Thu, Pasian tawh na omkhawm a, tua Thu, Pasian ahi hi.</row>
		<row book="43" chapter="1" verse="14" tag="">[14] Tua Thu mihing hong suakin kote lakah hong om a, itna nei-in citak mahmah ahih manin Pasian’ pianzia a neihna ka mu cian uh hi. Hih pianzia pen Pasian’ Tapa khat bek hihna tawh a neih pianzia ahi hi.</row>
		<row book="43" chapter="3" verse="16-17" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi. [17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi.</row>
		<row book="43" chapter="4" verse="24" tag="">[24] Pasian pen Kha ahi hi; amah a biate in tua Kha’ lamlahna le thuman taktak tawh a bia ding uh hi,” a ci hi.</row>
		<row book="43" chapter="5" verse="24" tag="">[24] “A mantakin kong genin-ah: Ka thugennate za-in kei hong sawl pa a um khempeuh a nungta paisuak ding hita hi. Mawhsak thukhenna ngah nawn loin, sihna panin a hingkik ta ahi hi.</row>
		<row book="43" chapter="14" verse="6" tag="">[6] Jesuh in ama kiangah, “Keimah in Lampi ka hi a, Thuman, le Nuntakna zong ka hi hi. Kei hong suang loin Pa kiangah kuamah tung thei lo ding hi.</row>
		<row book="43" chapter="14" verse="26" tag="">[26] Ahi zongin Pa in keima tangin a hong sawl ding Huhpa Kha Siangtho a hong tun ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.</row>
		<row book="43" chapter="17" verse="3" tag="">[3] Nang bek a man Pasian na hihna thu le nangmah in na hong sawl Jesuh Khrih hong theihna pen amaute a dingin nuntak tawntung ngah nading lampi ahi hi.</row>
		<row book="43" chapter="17" verse="24" tag="">[24] Pa aw, leitung a pianma pekin kei na hong itna hangin na hong piak pianzia a mu dingin keimah na hong piak mite zong ka omna-ah a hong pai theih nading ka deihsak hi.</row>
		<row book="44" chapter="9" verse="1-9" tag="">[1] Tua hun sungteng Saul in Topa’ thu a um mite thah dingin a hanciamna zomlai hi. Siampi lianpen pa kiangah pai a, [2] Topa’ thu a zui mi numei pasal a muh peuhpeuh manin Jerusalem khua-ah a ciahpih theih nadingin Damaskas khua-a Jew mi kikhopna inn ukte kiangah a lah dingin lai a ngen hi. [3] Damaskas khua a zuan dingin pai a, a tun dektak ciangin thakhat thu-in van panin ama kimkotah a hong taangzaih khat a om hi. [4] Saul, leilakah puksuk a, tua laitakin awging khat in ama kiangah, “Saul, Saul aw, bang hangin kei hong bawlsia na hi hiam?” a ci hi. [5] Saul in, “Topa aw, kua na hi hiam?” ci-in a dot ciangin, “Nangmah in na hong bawlsiat Jesuh ka hi hi. [6] Ahi zongin tho-in khuapi sungah lut in; tua lai panin na gamtatna dingteng hong kigen ding hi,” a ci hi. [7] Saul tawh a tonkhawm mite in a awging a zak uh hangin kuamah mu lo uh ahih manin lamdangsa lua-in pau thei lo liangin a om uh hi. [8] Saul zong leilak panin thoto a, a mit a hah hangin khua mu thei lo hi. Tua ahih manin a kikholhpihte in a khutin lenin Damaskas khua-ah a paipih uh hi. [9] Ni thum sung khua mu thei loin, anletui zong a ne kei hi.</row>
		<row book="44" chapter="10" verse="34-35" tag="">[34] Tua ciangin Peter a kam ka-in thu hilh ding kipan a, “Pasian in kuamah angvan’ tuam nei loin, [35] kua mi kua mi hitaleh amah zahtakin a manin a gamta mi khempeuh a sanna thu teltakin ka thei hi.</row>
		<row book="45" chapter="1" verse="20" tag="">[20] Pasian in leitung a piansak cil a kipanin a kimu thei lo ama pianzia ahi tawntung vanglianpa le Pasian ahihna thute ama bawlsa nate tung panin teltakin hong kilang hi. Tua ahih manin, “Thei kei ing,” ci-in paulap a zontheih nading uh om lo hi.</row>
		<row book="45" chapter="2" verse="4" tag="">[4] Pasian migi-in thu a diah hithiatna pen na kisikkik theih nading uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uh hiam?</row>
		<row book="45" chapter="7" verse="12-14" tag="">[12] Tua ahih ciangin Thukham mahmah hitaleh thupiaknate hitaleh hoihin man a, siangtho hi. [13] Tua ahihleh a hoih na khat in kei’ sih nading hong piangsak ahi hiam? Hi lo hi. Tua sihna pen mawhna’ nasepna hi a, mawhna pianzia bangci bang taktak hiam, cih a kitheih nadingin a hoih na khat zangin kei tungah sihna a hong piangsak ahi hi. Tua ahih manin thukham a om manin mawhna a siahuai mahmah ahihna hong kilangzaw kan lai hi. [14] Thukham pen i kha thu tawh kisai hi, ci-in i thei hi. Ahi zongin kei pen leitung pumpi tawh a nungta mi ka hi a, mawhna thu mangin a sal a suak ka hi hi.</row>
		<row book="45" chapter="11" verse="5-7" tag="">[5] Tua mah bangin tuhunin zong Pasian in ama hehpihna tawh a teelsa mi tawmkhat omlai hi. [6] A teelna ah mite’ nasepna bulphuhin a teel hi loin ama dikna hangin a teel hizaw hi. Pasian in mihingte’ nasepna bulphuhin a teel hileh Pasian’ dikna pen dikna kici thei lo ding hi. [7] A thu omzia taktak hih bang ahi hi. Israel mi a tamzaw in a hanciamciam uh ngah lo uh hi. Pasian’ teel mi tawmkhat bek in ngah uh a, adangte in Pasian’ sapna thudon lo uh hi.</row>
		<row book="45" chapter="11" verse="33-36" tag="">[33] Tua ahih manin Pasian’ hong hehpihna nakliat mahmah a, a pilna le a thu theihnate nakthuk mahmah hi. Ama thukhennate kua’ gentheih ding hi lo a, a nasepna ziate kua’ telzawh ding hi lo hi. [34] Tua ahih manin Lai Siangtho in, “Kua in Topa’ lungsim thei ding a, kua in ngaihsutna va pia thei ding ahi hiam? [35] Amah in hong thukkik theih nadingin kuamah in ama tungah thupha va bawl ngei lo hi,” na ci hi. [36] Bang hang hiam cih leh na khempeuh ama piansak hi a, na khempeuh ama hang le ama minthan nading bekin a om ahi hi. Mi khempeuh in Pasian phat tawntung ta hen! Amen.</row>
		<row book="45" chapter="14" verse="11" tag="">[11] Lai Siangtho sungah, “Kei pen a nungta ka hih mah bangin ka mai-ah mi khempeuh hong kun ding a, Pasian ka hihna thu mi khempeuh in pulak taktak ding uh hi, Topa in ci hi,” ci-in a kigelh hi.</row>
		<row book="46" chapter="1" verse="25" tag="">[25] Bang hang hiam cih leh Pasian’ haina pen mite’ pilna sangin sangzaw lai a, Pasian’ thaneemna pen mite’ hatna sangin hatzaw lai hi.</row>
		<row book="48" chapter="3" verse="20" tag="">[20] Ahi zongin Pasian in Abraham tungah thuciamna a bawl laitakin kuamah sawlsawn nei loin amah bek in a piak ahi hi.</row>
		<row book="48" chapter="6" verse="7" tag="">[7] Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi.</row>
		<row book="46" chapter="10" verse="13" tag="">[13] Na tuah uh ze-etnate khempeuh pen mite’ tuah ngeingeite mah ahi hi. Pasian in citakin a thuciamna lenkip ahih manin note’ thuak zawh loh ding ze-etna hong tuaksak lo ding hi. Ze-etna na tuah hun uh ciangin zong na thuakzawh nading uh thahatna hong guan ding ahih manin na suahtak zawh nading uh lampi hong honsak ding hi.</row>
		<row book="46" chapter="15" verse="28" tag="">[28] Khrih’ khutnuai-ah na khempeuh a kikoih ciangin ama khutnuai-ah na khempeuh a koihsak Pasian’ khutnuai-ah Tapa mahmah zong om ding a, Pasian pen na khempeuh le a kuamah peuh tungah a lianpen hi ding hi.</row>
		<row book="49" chapter="2" verse="4-5" tag="">[4] Tua bang hinapi-in Pasian’ hong hehpihna le eite hong itna lian mahmah ahih manin, [5] i mawhna hangin kha thu tawh kisai-in misi ihih laitakin Khrih tawh eite hong nungtasak hi. Pasian’ hehpihna hangin hotkhiatna a ngah thei ihi hi.</row>
		<row book="49" chapter="2" verse="8-9" tag="">[8] Note’ upna hangin Pasian’ hong hehpihna tawh hotkhiatna a ngah na hi uh hi. Note’ thalawhna hangin a ngah hi loin Pasian’ hong piakkhong ahi hi. [9] Note’ hanciamna tawh a ngah hi lo na hih manun na kisialh nading uh a thu om lo hi.</row>
		<row book="49" chapter="3" verse="19" tag="">[19] Khrih hong itna a kicing takin theihkhit zawh loh ding ahi ta zongin note in thei-in, Pasian thu a cingin na theih nadingun thu ka hong ngetsak hi.</row>
		<row book="49" chapter="4" verse="24" tag="">[24] A thutang a siangtho ahihna thu, nuntakna mahmah panin a kilangsak, Pasian’ pianzia tawh kibangin a kibawl na ngeina thak uh bangin na nungta un.</row>
		<row book="50" chapter="4" verse="7" tag="">[7] Mihingte in a theihtel zawh loh Pasian’ hong piak lungsim nopna in, Khrih Jesuh tawh na kipawlna uh hangin note hong lungnuamsak ding hi.</row>
		<row book="54" chapter="2" verse="5-6" tag="">[5] Bang hang hiam cih leh Pasian khat bek om a, Pasian le mite a hong kilemsakkik thei Khrih Jesuh khat bek om hi. [6] Mi khempeuh a tankhia dingin tua Jesuh hong kipiatawm a, a hun lian laitakin a hong kipiakna pen Pasian in mi khempeuh a hotkhiat nopna thu a kilatna ahi hi.</row>
		<row book="54" chapter="6" verse="15" tag="">[15] Kumpite’ Kumpi, topate’ Topa, thupha ngahin amah bek a lianpen ahi Pasian in hun a sak khatpeuh ciangin Jesuh hong kilangsakkik ding hi.</row>
		<row book="58" chapter="1" verse="2" tag="">[2] Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi.</row>
		<row book="58" chapter="8" verse="1-2" tag="">[1] Tu-in i gennop thu pen hih bang ahi hi: Vantungah Pasian’ tokhom taklamah a tu tua bang Siampi Lianpen khat a nei ihi hi. [2] Amah in, mite’ bawl ahi lo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem ahi hi.</row>
		<row book="58" chapter="12" verse="29" tag="">[29] Bang hang hiam cih leh eite’ Pasian pen a kangtum thei meikuang tawh a kibang ahi hi.</row>
		<row book="59" chapter="1" verse="17" tag="">[17] A hoih thu le na khempeuh, Pasian kiang panin hong pai hi a, vantung khuavak a Piangsak pa ahih manin amah kikheel ngei lo a, amah a kihei manin khua zong mial tuan lo hi.</row>
		<row book="59" chapter="1" verse="20" tag="">[20] Mihingte’ hehna in Pasian’ sep ding thuhoihte khaktan hi.</row>
		<row book="59" chapter="1" verse="27" tag="">[27] Pa Pasian in a siangtho biakna citakin a ngaihsut thu in: Tagahte le meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna ahi hi.</row>
		<row book="59" chapter="4" verse="5-6" tag="">[5] Lai Siangtho sungah, “Eite sungah a hong guat kha pen Pasian in ngai mahmah hi,” ci-in a kigelhna a mawkna-in a kigelh sa na hi uh hiam? [6] Lai Siangtho in, “Pasian in a kihisakte nial a, a kiniamkhiatte a hehpih hi,” a cih mah bangin Pasian’ hong hehpihna lianzaw hi.</row>
		<row book="59" chapter="4" verse="8" tag="">[8] Pasian kiang nai un. Amah in zong hong nai ding hi. Mawhneite in na khut uh silsiang unla, a kineihkhemte in na lungsim uh siangsak un.</row>
		<row book="60" chapter="1" verse="15" tag="">[15] Note a hong sampa a siangtho ahih mah bangin note zong na gamtatna khempeuh uhah na siangtho un.</row>
		<row book="60" chapter="5" verse="6" tag="">[6] Pasian in ama hoihsak hun ciangin note hong laptoh theih nadingin a thahat Pasian’ khutnuai-ah kiniamkhiatin na om un.</row>
		<row book="61" chapter="3" verse="9" tag="">[9] Mi pawlkhatte’ ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deih loin na vekpi-un na kisik ding uh deih ahih manin hong pai nai lohna pen note hong khualna hizaw hi.</row>
		<row book="62" chapter="1" verse="5" tag="">[5] Ama kiang panin za-in note tungah ka hong gen uh thu in: Pasian, khuavak hi a, khuamial tawh kizopna themkhat zong nei het lo hi.</row>
		<row book="62" chapter="4" verse="14" tag="">[14] Pa Pasian in leitung mite a honkhia dingin a Tapa a hong paisakna thu kote in thei-in midang kiangah genbelin ka nei uh hi.</row>
		<row book="62" chapter="4" verse="8-11" tag="">[8] Pasian pen ki-itna ahih manin itna a nei lo mite in Pasian thei lo uh hi. [9] Pasian in eite hong itna hong bangci lah hiam cih leh: Ama hangin eite in nuntakna i ngahtheih nadingin a Tapa neihsun Pasian in leitungah a hong paisak hi. [10] Hih ka gen itna pen eite in Pasian i itna thu hi lo a, Pasian in eite hong itin, i mawhna a maitheih nadingin a Tapa a hong paisakna thu ahi hi. [11] Ka it lawmte aw, Pasian in tua zahta-in eite hong it ahihleh eite zong khatlekhat i ki-it ding a kilawm ahi hi.</row>
		<row book="66" chapter="1" verse="13-18" tag="">[13] Tua meivakte lakah, puantualpi khat silhin a awm-ah kham kibawl awmgak a gak, mi tawh a kibang khat ka mu hi. [14] A samte tuumul bangin kangin, khuavak bangin pak a, a mittangte meikuang a bang hi. [15] A khete, pumbukah a kihalsan sumngo bang a, a awging ahihleh tuipi ging a bang hi. [16] A taklam khutah aksi sagih tawi-in, a kam sung panin langnih a hiam namsau khat hong pusuak a, a maitang sun nitaang a bang hi. [17] Amah ka muh ciangin misi bangin ama khe phungah ka puk hi. Ahi zongin amah in ka tungah a taklam khut hong nga a, “Lau kei in; kei pen a kipatna le a tawpna ka hi a, [18] a nungta mipa zong ka hi hi. Kei ka si ngei hi. Ahi zongin tu-in hong en in, a nungta tawntung ka hi hi. Sihna le misite omna gam keima khutnuai ahi uh hi.</row>
		<row book="66" chapter="4" verse="8" tag="">[8] Tua ganhing lite in kha guk ciat nei-in, tua a khate’ sunglam le a pualamah mittang a dimtakin om a, a sun a zan tawlnga loin la sa uh a, “A beisa, tuhun, le a tawntungin a om Vanglian Topa Pasian, siangtho hi, siangtho hi, siangtho hi,” a ci uh hi.</row>
		<row book="66" chapter="5" verse="13" tag="">[13] Tua ciangin vantung, leitung, leinuai, tuipi sung le mun khempeuhah a om nuntakna a nei khempeuh inla a sakna uh ka za a, amaute in, “Tokhom tungah a tupa le Tuuno in phatna, pahtawina, minthanna le vangliatna, ngah tawntung ta hen,” a ci uh hi.</row>
		<row book="66" chapter="22" verse="16" tag="">[16] “Keimah Jesuh in pawlpite a dingin hih thute nang kiangah a hong gen dingin ka vantungmi ka hong sawl hi. Kei pen David’ zung le a suan ahi, zingsol ka hi hi,” a hong ci hi.</row>
		<row book="66" chapter="22" verse="18-19" tag="">[18] Keimah Johan in hih laibu sungah a kigelh thu a za mi khempeuh ka hong hilhkholh nopna panin: A thu a behlap na om uhleh Pasian in zong hih laibu sungah a kigelh gimnate note tungah hong behlap ding a, [19] hih laibu sungah a kigelh thute a hemkhia na om uhleh Pasian in zong hih laibu sungah a kigelh nuntakna singgah le Khuapi Siangtho sungah na ngah ding uh hamphatnate note kiang panin hong hepkhiatsak ding hi.</row>
	</category>
	<category id="84">
		<row book="40" chapter="5" verse="9" tag="">[9] Kilem nading deihin a hanciam mite in Pasian’ tate cihna ngah ding uh ahih manin thupha ngah mi ahi uh hi.</row>
		<row book="40" chapter="5" verse="43-45" tag="">[43] “Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh ahi hi. [44] Ahi zongin ke’n note kiangah kong genin-ah: Na galte uh na it unla, no hong bawlsiate a dingin thu na ngetsak un. [45] Tua hileh vantungah a om na Pa uh tate na hi thei ding uh hi. Bang hang hiam cih leh amah in mihoihte le misiate tungah a kibangin ni taangsak khawm a, a gamtat phate le a gamtat siate tungah zong a kibang mahin guah zusak khawm hi.</row>
		<row book="42" chapter="20" verse="36" tag="">[36] Amaute pen vantungmi tawh kibang uh a, sithei nawn lo uh hi. Sihna panin a thokik khinte ahih manin amaute pen Pasian’ tate ahi uh hi.</row>
		<row book="43" chapter="1" verse="12-14" tag="">[12] Tua bang hitaseleh ama thu ngai-in amah a um mite khempeuh tungah Pasian’ tate suahtheih nading thu a pia hi. [13] Tua bangin Pasian’ tate suahna pen leitung ngeina nute pate sung panin suahna tawh hi loin Pasian sung panin suahna ahi hi. [14] Tua Thu mihing hong suakin kote lakah hong om a, itna nei-in citak mahmah ahih manin Pasian’ pianzia a neihna ka mu cian uh hi. Hih pianzia pen Pasian’ Tapa khat bek hihna tawh a neih pianzia ahi hi.</row>
		<row book="44" chapter="17" verse="28-29" tag="">[28] Mi khat in, ‘Pasian hangin eite piangin, hingin i gamtang hi,’ ci-in gen a, note sung panin laphuah siampa khat in zong, ‘Eite zong ama tate ihi hi,’ na na ci hi. [29] Eite pen Pasian’ tate ihih manin, mihing khutsiamte in bawlin a zep ngunte, khamte, suang milimte tawh a kibang dingin Pasian i ngaihsun kei ding hi.</row>
		<row book="45" chapter="6" verse="4" tag="">[4] I Pa’ vangliatna tawh sihna panin Khrih a kithawhkiksak mah bangin eite zong nuntakna thak i nuntak theih nadingin tui i kiphum ciangin amah tawh kiphum khawmin a sikhawm ihi hi.</row>
		<row book="45" chapter="8" verse="14-16" tag="">[14] Pasian’ Kha Siangtho in a makaih mite, Pasian’ tate ahi uh hi. [15] Note tungah Pasian in a hong piak a Kha Siangtho in note na lau nadingun sila-in a hong bawl hi lo a, Kha Siangtho in Pasian’ tate a hong suaksak ahi zaw hi. Tua Kha Siangtho mah in Pasian pen, “Pa aw, Pa aw,” hong ci theisak hi. [16] Eite, Pasian’ tate ihihna thu eima lungsim bek in a gen hi loin Pasian’ Kha Siangtho in zong hong genpih hi.</row>
		<row book="45" chapter="8" verse="18-19" tag="">[18] Tuhuna i thuaknate pen Pasian in a hong piak ding minthanna tawh ka ngaihsut khawm ciangin gentham ka sa het kei hi. [19] Pasian’ bawlsa khempeuh in Pasian’ tate a hong kilahkhiat hun ding lawp mahmahin a ngak uh hi.</row>
		<row book="48" chapter="4" verse="4" tag="">[4] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi.</row>
		<row book="49" chapter="4" verse="27" tag="">[27] Dawimangpa in hong suksiat theih nading hun omsak kei un.</row>
		<row book="49" chapter="5" verse="1" tag="">[1] Note pen Pasian in a hong it a tate na hih manun amah tawh na kibat nadingun hanciam un.</row>
		<row book="49" chapter="5" verse="3-4" tag="">[3] Note pen Pasian’ mi na hih manun note lakah nulepa khialhna, a kilawm lo-a gamtatna, huaihamna cihte genin zong na nei vet kei un. [4] A kilawm lo-a kampauna, le ciamnuih hoih lo cihte zong na zang kei unla, Pasian tungah lungdamkohna kam na pauzaw un.</row>
		<row book="49" chapter="5" verse="8-9" tag="">[8] Note pen khuamial sungah a omngei hinapi-in, Topa’ mi na suahkhit uh ciangin khuavak sungah a om hita na hih uh manin khuavak sungah a om mite bangin na gamta un. [9] Bang hang hiam cih leh khuavak sunga omna in a hoih, a man, a thutakte hong piangsak hi.</row>
		<row book="58" chapter="2" verse="11" tag="">[11] Mawhna panin mite a siangthosakpa le sianthosakna a ngah mite in, Pa, a kibang a neikhawm uh hi. Tua hi a, Jesuh in mite, “Sanggam,” a cih ding zum ngaihsut lo ahih manin,</row>
		<row book="58" chapter="12" verse="5-6" tag="">[5] Pasian in note, tate, hong ci-in hong hanthotna thu mangngilh khinta na hi uh hiam? Pasian in note kiangah, “Ka ta aw, Topa’ hong thuhilhna zangkhai ngaihsut kei inla, gim a hong piak ciangin lungkia kei in. [6] Bang hang hiam cih leh Topa in a it mite thuhilh a, ta taktakin a ngaihsut mite a taii hi,” hong ci hi.</row>
		<row book="59" chapter="4" verse="7" tag="">[7] Tua ahih manin Pasian’ thu na mang un. Dawimangpa na nial un. Nial le-uhcin no kiang panin taikhia ding hi.</row>
		<row book="60" chapter="2" verse="9-10" tag="">[9] Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian’ mite na hi uh a, khuamial sung panin a lamdang mahmah ama khuavak sungah a hong samkhia pa’ nasepna a lamdangte a genkhia dingin Pasian in a hong teel mite na hi uh hi. [10] Nidangin Pasian’ mi na hihloh uh hangin tu-in ama mi na hi uh a, nidangin Pasian’ hehpihna na theih loh uh hangin tu-in ama hehpihna na ngah uh hi.</row>
		<row book="62" chapter="2" verse="5-6" tag="">[5] Ahi zongin ama thu a zui mite pen Pasian a itna a kicingtaak taktak mi ahi hi. Hih bangin i gamtat leh Pasian tawh a kipawl taktak ihihna i thei hi. [6] Pasian tawh ka kipawl hi, a ci mi khempeuh, Jesuh Khrih a gamtat bangin a gamtat ding ahi hi.</row>
		<row book="62" chapter="2" verse="29" tag="">[29] Khrih, thuman hi, ci-in na theih uh mah bangin a manin a gamta mi khempeuh zong Pasian’ tate hi, ci-in na theih ding uh ahi hi.</row>
		<row book="62" chapter="3" verse="2" tag="">[2] Ka lawm itte aw, eite’ pianzia ding taktak a telin hong kilat nai loh hangin tu-in Pasian’ tate ihi hi. Ahi zongin Khrih hong kilat ciangin ama pianzia ahi bang teekteekin mu ding ihih manin amah i bat nading thu teltakin i thei hi.</row>
		<row book="62" chapter="3" verse="9-10" tag="">[9] Pasian’ tate in mawhna bawlbawl lo uh hi. Pasian’ tate hi a, Pasian’ lungsim paii uh ahih manin mawhna zong bawl nuam lo uh hi. [10] Hih pen Pasian tate le Dawimangpa’ tate a kilamdanna ahi hi. A manin gamta loin, a Khristian mipihte a it lo mi peuhmah, Pasian’ tate hi lo uh hi.</row>
		<row book="62" chapter="5" verse="18-19" tag="">[18] Pasian’ tate in mawhna bawlbawl lo uh hi. Pasian’ Tapa in amaute kem a, Dawimangpa in amaute susia zo lo hi. [19] Leitung midang khempeuh Dawimangpa’ khut sungah a om ahi zongin eite pen Pasian’ mi ihihna thu i thei hi.</row>
		<row book="66" chapter="21" verse="7" tag="">[7] A gualzo mi khempeuh in kei tung panin a ngah ding thu in: Kei pen amaute’ Pasian ka hi ding a, amaute keima ta ahi ding uh hi.</row>
	</category>
	<category id="86">
		<row book="1" chapter="3" verse="16-19" tag="">[16] Tua ciangin numei kiangah, “Naupaiina-ah na gimna nakpitakin ka khangsak ding a, na a sapipi-in nau na nei ding hi. Ahi zongin na pasal mah na deih ding a, amah in nang tungah hong uk ding hi,” a ci hi. [17] Tua ciangin mipa kiangah, “Nang in na zi’ thu mangin, ‘Nang in na ne kei ding hi,’ ci-in nang kong thupiak singgah ne na hih ciangin, nangma hangin leitang in samsiatna ngah hi. Na nuntak tawntung gimpi-in na semin na annek ding na zong ding hi. [18] Ling le kiakte, nang a dingin hong pokhiasak ding a, nang in gamlak kungte na ne ding hi. [19] Lei-ah na ciahkik matengin khua-ul kai-in na na sep ciang bekin an na ne ding hi. Bang hang hiam cih leh lei sung panin nang hong kipiangsak a, nang, leivui na hih manin, leivui mah na suakkik ding hi,” a ci hi.</row>
		<row book="1" chapter="4" verse="10-12" tag="">[10] TOPA in, “Bang hangin hici gamtat na hi hiam? Na sanggampa’ sisan, leilak panin kei tungah hong kiko hi. [11] Na sanggampa’ sisan a hup dingin a kam a ka leitang tungah tu-in nang hong kisamsiat hi. [12] Lo na khawh ciangin nang a dingin an hong piangsak nawn lo ding hi. Nang pen a galtai, leitung a a vakvai na hi ding hi,” a ci hi.</row>
		<row book="1" chapter="6" verse="1-7" tag="">[1] Leitungah mite tam dingin hong kipanin, amau’ sung panin tanute hong suah ciangin, [2] vana om mite in leitung mite’ tanute hoihsa uh ahih manin a deih bangun amaute zi-in a la uh hi. [3] Tua ciangin TOPA in, “Mihingte sungah ka Kha om paisuak nawn lo ding hi. Bang hang hiam cih leh mihingte a mawh hi khinta a, kum za le kum sawmnih sung kisik nading hun kipia lai bek ding hi,” a ci hi. [4] Vana om mite in leitung mihing tanute luppihin, amaute in ta a neih hun laitak hitaleh tua khit hitaleh, amau’ suanlekhak Nefilim a kici mite leitungah om hi. Hih mite pen tang lai-a mi thahat, mi minthangte ahi uh hi. [5] Leitungah mihing a gitlohna a liatna le mihing lungsim ngaihsutna peuhmah a sia ahih ngitngetna thu TOPA in mu hi. [6] Leitungah mihing a bawl pen TOPA khial kisa a, tua thu in ama lungsim dahsak hi. [7] Tua ahih ciangin TOPA in, “Ka piansaksa mihing, ganhing, a bokvak ganhingte le huih lak vasate, leitung panin ka phiatkhia ding hi. Bang hang hiam cih le amaute ka bawl ka khial hi,” a ci hi.</row>
		<row book="1" chapter="8" verse="20-22" tag="">[20] Tua ciangin Noah in TOPA a’ ding biakna tau khat lam a, a siangtho ganhing khempeuh le a siangtho vasa khempeuh lak pan khat ciat la-in, biakna tau tungah meihal biakna a pia hi. [21] TOPA in a namtui gimnam a zak ciangin, a lungsim sungah, “Mihing’ gamtatna hangin leitang ka samsia kik ngei nawn kei ding hi. Bang hang hiam cih leh mihing’ lungsim ngaihsutna pen a tangval lai panin a gi lo hi mawk hi. Tu-a ka hih bangin nuntakna a nei khempeuh zong ka susia ngei nawn kei ding hi. [22] Leitung a omlai tengin, lo pawi hun le anlak hun, a vot le a sa, khuakhal le phalbi, sun le zan bei lo ding hi,” a ci hi.</row>
		<row book="2" chapter="20" verse="5" tag="">[5] Tuate’ mai-ah na kun kei ding uh a, tuate na bia kei ding uh hi. Bang hang hiam cih leh keimah note’ TOPA Pasian, a aam Pasian ka hi a, kei hong mudahte’ tungah pate’ mawhna tate’ tungah khang thum khang lina dongin thuk-in,</row>
		<row book="3" chapter="20" verse="1-2" tag="">[1] TOPA in Moses kiangah, [2] “Israel mite kiangah hih bangin gen in: Israel mite khat peuhpeuh hitaleh Israel sunga a peem khualmite hitaleh, a tate khat peuhpeuh Molek pasian tungah a pia mipa kithat ding a, mihonte in suang tawh denglum ding uh hi.</row>
		<row book="3" chapter="26" verse="14-16" tag="">[14] “Ahih hangin note in ka thu ngai loin, hih thupiaknate khempeuh na hih kei uh a, [15] ka thukhamte nialin, ka biakna ngeina kipte kih a, ka thupiaknate khempeuh sem loin, ka thuciamna na palsat uhleh, [16] keimah in note tungah hih bangin kong hih ding hi: Note’ tungah hong tung dingin keimah in thakhatthu a dipkuatna, zawngkhalna, le mite siasakin nuntakna a kiamsak ding cisa natna kong tungsak ding hi. Note’ lopawi zong a mawkna hi ding hi; bang hang hiam cih leh na galte un tuate ne ding hi.</row>
		<row book="5" chapter="5" verse="9" tag="">[9] Amaute’ mai-ah kun loin, amau’ na na sem kei ding uh hi; bang hang hiam cih leh keimah TOPA note’ Pasian, a aam Pasian ka hi a, kei hong mudahte’ tungah a pate’ mawhna a tate’ tungah khang thum khang lina dongin thuk-in,</row>
		<row book="5" chapter="9" verse="3" tag="">[3] Tua ahih ciangin, a kangtum thei mei bangin note’ mai-ah a pai pa pen TOPA na Pasian uh ahihna thu tuni-in thei un. Amah in note’ mai-ah amaute susia-in, amaute zogawp ding hi. Tua ahih ciangin TOPA in note tungah hong ciamsa bangin amaute hawlkhia-in manlangin na siamangsak ding uh hi.</row>
		<row book="5" chapter="25" verse="2" tag="">[2] a mawh pa satna thuak dinga kilawm ahihleh, thukhen pa in amah lumsuksakin a khialhna zahin ama muhin satsak ding hi.</row>
		<row book="5" chapter="28" verse="15" tag="">[15] “Ahih hangin note in TOPA na Pasian uh thu mang loin, tuni-a kong gen ama thupiaknate le ama thukhamte khempeuh limtakin na zuih kei uhleh, hih samsiatna khempeuh note tungah hong tung ding a, note hong ban ding hi.</row>
		<row book="5" chapter="31" verse="17-18" tag="">[17] Tua hun ciangin amaute tungah ka sin so-in, amaute nusia-in ka mai ka seel ding a, amaute beimang ding uh hi. Tua ni ciangin amaute in, ‘Eite’ lakah i Pasian a om loh manin hih siatnate i tungah hong tung hi lo ahi hiam?’ a cih theih nadingun amaute tungah siatna le gimna tampi tung ding hi. [18] Amaute, pasian dangte lamah kihei uh ahih manin amau’ gamtatnasa siatnate khempeuh hangin tua hun ciangin ka mai ka seel taktak ding hi.</row>
		<row book="6" chapter="7" verse="11-12" tag="">[11] Israel mite khial a, amaute in ka thupiak thuciamna palsat khin uh hi. Amaute in a ki-ap nate pawlkhat la uh a, amaute in gu-in zuauthu gen uh a, amau’ van lakah tua nate koih uh hi. [12] Tua thu hangin Israel mite in a galte uh nang zo lo uh hi. Amaute pen suksiat ding mi na suak khin uh ahih manin a galte uh mai-ah nungkik uh hi. Note’ lak panin a ki-ap nate na suksiat kei uhleh note tawh kong omkhawm nawn kei ding hi.</row>
		<row book="13" chapter="10" verse="13" tag="">[13] Tua ahih ciangin Saul a thuman lohna hangin a si hi. Amah in TOPA’ thupiakna a zuih lohna, le vankah khat thu dongin a lamlah ding a zonna,</row>
		<row book="13" chapter="16" verse="33" tag="">[33] Tua ciangin gamlak singte in lungdamna tawh TOPA’ mai-ah la sa ding uh hi; bang hang hiam cih leh leitung thu khen dingin amah hong pai hi.</row>
		<row book="14" chapter="6" verse="23" tag="">[23] vantung panin za-in gamta inla, na nasemte thu khenin, a mawh mi a gamtatna ama lu tung mahah tusakin thuk inla, a thuman mi a thumanna tawh kizui-in thaman piakna tawh langsak in.</row>
		<row book="19" chapter="9" verse="8" tag="">[8] Leitung mite’ thu a mantakin khen a, a kilawm bangin mite’ thu a khen hi.</row>
		<row book="19" chapter="99" verse="8" tag="">[8] Kote’ TOPA Pasian aw, nang in amaute na dawng hi. Amau’ mawhna hangin gim na piak tei hangin amau’ mawhnate a maisak nuam Pasian na hihna amaute’ tungah na kilangsak hi.</row>
		<row book="19" chapter="103" verse="8-11" tag="">[8] TOPA dikin hehpihna tawh kidim a, heh hakin, a lian mahmah itna kip tawh a kidim hi. [9] Amah in a tawntungin hong taii ngitnget lo ding a, amah heh paisuak lo ding hi. [10] Amah in eite’ khialhna tawh a kituakin eite tungah hong bawl lo a, eite’ mawhna tawh a kituakin hong thukkik lo hi. [11] Vantung pen leitung panin a san mah bangin amah a zahtakte’ tungah ama itna kip lianin sang mahmah hi.</row>
		<row book="20" chapter="11" verse="19-21" tag="">[19] Thumanin gamtat ding a hanciamte nungta ding a, a sia-in a gamta teiteite si ding uh hi. [20] TOPA in lungsim gilote mudah a, a manin a gamtate tungah a lungkim hi. [21] Migilote in gim a thuak hamtang nading, midikte gimna tawh a kipelhna ding teltakin thei in.</row>
		<row book="20" chapter="11" verse="31" tag="">[31] Mihoihte hih leitungah thaman kipia ahihleh migilo le mawhneite gimna kipiazaw kan ding hi.</row>
		<row book="23" chapter="13" verse="11" tag="">[11] Leitung mite a tatsiatna hangun gim ka pia ding a, migilote a mawhna hangun gim ka thuaksak ding hi. Mi kihisakte’ kiphatsakna beisiang sakin, a kisatheite’ kiliatsakna ka niamkhiat ding hi.</row>
		<row book="23" chapter="26" verse="9" tag="">[9] Ka lungsim khempeuh tawh zanin nang kong deih a, zingsang khuavak ciangin lungsim tak tawh nang kong zong hi. Bang hang hiam cih leh leitung le a mite tungah thu na khen ciangin leitung a a teng mite in thuman i cih bang hiam, cih a phawk ding uh hi.</row>
		<row book="23" chapter="26" verse="21" tag="">[21] Bang hang hiam cih leh en un, amau’ mawhna hangin leitungah a teng mite gim a pia dingin ama omna panin TOPA hong paikhia a, leitung in ama tunga a kithat mite lakkhia ding a, a kithat ama mite sincip nawn lo ding hi.</row>
		<row book="23" chapter="59" verse="18" tag="">[18] Amau’ gamtatna bangin amah in thukkik ding a, amah a langpangte gim pia ding hi. Ama galte a thukkik ding hi. A gamla pekah a om tuipi gei-a gamte zong a thukkik ding hi.</row>
		<row book="24" chapter="21" verse="14" tag="">[14] Na gamtatna tawh kizui-in gimna ka hong pia ding hi, TOPA in kong ci hi. Tulaka sing hoihte tawh a kilam na kumpi innte uh mei tawh kihal ding a, a kimkot khempeuh ka kangtumsak ding hi,” a ci hi.</row>
		<row book="24" chapter="25" verse="31" tag="">[31] A awging, leimong dongah kithawn ding hi; bang hang hiam cih leh gamte’ langkhatah TOPA pang hi. Amah in mi khempeuh thu sit ding a, namsau tawh migilote a thatlum ding hi, TOPA in ci hi,’ na ci ding hi.</row>
		<row book="24" chapter="31" verse="29-30" tag="">[29] Tua ni ciangin amaute in: “‘Pate in leenggah thuk ne uh a, a tate uh’ ha a kim hi,’ a kici paunak a zang nawn kei ding uh hi. [30] Mi khempeuh amau’ mawhna ciat uh hang bekin a si ding uh hi. Leenggah thuk a nete’ ha bek a kim ding hi.</row>
		<row book="26" chapter="3" verse="18-19" tag="">[18] Migilo pa khat pen si ding hi, ci-in kong gen ciangin, amah kikheelin a nuntak theih nadingin thu na hilhkholh kei leh, tua mipa pen mawhnei mahin si ding a, ahi zongin ama sihna thu ahihleh nang kong ngawh ding hi. [19] Migilo khat hilhkhol napi-in a mawh bawlna a tawp kei leh, a mawhnei mahin si ding a, ahi zongin nangma nuntakna suakta ding hi.</row>
		<row book="26" chapter="18" verse="1-4" tag="">[1] TOPA in kei tungah thu hong gen leuleu a, [2] “Israel gam sungah mite in zat belin a neih paunak, ‘A pate in leenggah thuk ne a, a tate’ ha kim,’ cihna pen bang a cihnopna ahi hiam? [3] Kei pen a nungta Topa PASIAN ka hih mah bangin kong genin-ah: Israel gam sungah hih paunak na zang nawn kei ding uh hi. [4] Mi khempeuh keima a’ hi a, pate ahi a, tate ahi zongin keima-a’ ahi hi. A mawh mipa bek si ding hi.</row>
		<row book="26" chapter="39" verse="23-24" tag="">[23] Tua ciangin kei tungah hong khialhna uh hangin Israel mite sal suak uh a, amaute nungngatin, a galte uh khut sungah pia-in gal sungah a vekun a sisak ka hihna, [24] le amaute’ nitna le a gitlohna uh tawh kituakin amaute tungah bawlin, amaute a nungngat ka hihna thu, minam dangte in thei ding uh hi,” hong ci hi.</row>
		<row book="29" chapter="2" verse="12-13" tag="">[12] TOPA in hih bangin ci hi: “Tu mahmah nangawnin lungsim tak tawh kisik kikin, an tangin, kapin, thumna tawh kei kiangah hong paikik un. [13] Na dah taktakna uh lungkhamna tawh langsak unla, na puante uh a balkek bek hi kei un,” hong ci hi. TOPA, note’ Pasian kiangah ciahkik un. Amah migi mahmahin hehpihna a nei hi a, a lungduai-in hong huh nuam tawntung a, gim hong pia loin hong maisak nuam tawntung hi.</row>
		<row book="30" chapter="3" verse="14" tag="">[14] Amau’ khialhna hangin Israel gim ka piak ni ciangin, Bethel-a biakna taute zong ka susia ding a, biakna tau kite kitanin leilakah kia ding hi.</row>
		<row book="31" chapter="1" verse="15-16" tag="">[15] Bang hang hiam cih leh minam kimte tungah ka thukhenna ding ni a naizo hi. Nang bawl bangin nangma tungah hong kibawl ding hi. Na hih bangin na lu bukah hong tukik ding hi. [16] Bang hang hiam cih leh ka mual siangtho tungah na thuak mah bangun, na kiim na pama om minamte khempeuh in zong ka gimpiakna a thuak ding uh hi. Thuak tawntung ding uh a, maimang ding uh hi.</row>
		<row book="36" chapter="1" verse="12" tag="">[12] “Tua laitakin Jerusalem khuasung meivak tawh ka zong ding a, thuphawk loin, a ngeina bangun omcip a, ‘ TOPA in a pha hitaleh a sia hitaleh bangmah bawl ngei lo hi,’ a ci mite, gim ka pia ding hi.</row>
		<row book="40" chapter="3" verse="10" tag="">[10] Tu mahmahin sing a bulphuk dingin hei tawh kingim zo hi. Tua ahih manin gah hoih a gah lo sing khempeuh kiphukin meikhuk sungah kikhul ding hi.</row>
		<row book="40" chapter="5" verse="22" tag="">[22] Ahi zongin ke’n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi.</row>
		<row book="40" chapter="7" verse="1-5" tag="">[1] “Pasian in note hong mawhsak loh nadingin midangte va mawhsaksak nawn kei un. [2] Bang hang hiam cih leh midangte’ thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. [3] Bang hangin na lawmte’ mit sunga ninthem tang muhsak thei napi-in nangma mit sunga singluang tang phawk thei lo na hi hiam? [4] Nangma mit sungah singluang a tang kimlai, bangci-in na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam? [5] No a kineihkhem mite aw, note’ mit sunga singluang tang lakhia masa le-uhcin, na lawmte uh mit sunga ninthem tang na lakkhiat theihna dingun hoihtakin khua na mu thei pan ding uh hi.</row>
		<row book="40" chapter="7" verse="19" tag="">[19] Gah limci a gah lo singkungte kiphukin meikhuk sungah kikhul hi.</row>
		<row book="40" chapter="10" verse="15" tag="">[15] Thukhen ni ciangin tua khuamite’ thuakna sangin Sodom khua le Gomorrah khuamite’ thuakna olzaw lai ding ahihna thu hoihtakin phawk un.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="40" chapter="11" verse="24" tag="">[24] Tua ahih manin thukhen ni ciangin note’ thuakna sangin Sodom khuamite’ thuakna baihzaw lai ding ahihna thu phawk ta un,” a ci hi.</row>
		<row book="40" chapter="12" verse="36-37" tag="">[36] Note kiangah kong genin-ah: Thukhen ni ciangin mi khempeuh in phattuamna a om lo a kampaunate uh khempeuh bangin thusitna a thuak ding uh hi. [37] Bang hang hiam cih leh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngah nadingun nomau kampau mah hong kibulphuh ding hi,” a ci hi.</row>
		<row book="40" chapter="13" verse="40" tag="">[40] Tahumte kikaikhawmin meikhuk sungah a kikhultum mah bangin leitung bei hun ciangin tua bangmahin kihih ding hi.</row>
		<row book="40" chapter="23" verse="14" tag="">[14] “Mihoih a kineihkhem, no Thukham hilh siate le Farisi mite in gimna na thuak ding uh hi. Meigong numeite tungah nuamtak sa-in a neihsa teng uh laksakin na zangmang uh a, mite in mihoih hong saktheih nading na deihna-un thu saupipi na ngen uh hi. Hih bangin na gamtatna uh hangin na gim thuak ding uh nasiazaw kan lai ding hi.</row>
		<row book="40" chapter="23" verse="33" tag="">[33] Gul a bang mite’ suanlekhak mite aw, hell khuk tun nading thukhenna panin a suakta dingin bangci-in kilamen thei na hi uh hiam?</row>
		<row book="40" chapter="25" verse="43-46" tag="">[43] khualmi ka hih laitakin zin nong do kei uh a, puan ka neih loh laitakin puan nong guan kei uh a, ka cinat laitakin nong veh kei uh a, ka thongkiat laitakin nong hawh kei uh hi,’ a ci ding hi. [44] Tua ciangin amaute in zong, ‘Topa aw, cikin na gilkial hong mu a, cikin na dangtak hong mu a, cikin khualmi na hih hong mu a, cikin na puan neih loh hong mu a, cikin na cinat hong mu a, cikin na thongkiat hong mu a, cikin kote in nang hong huh nuam lo ka hi uh hiam?’ a ci ding uh hi. [45] Tua ciangin amah in, ‘Note kiangah kong genin-ah: Hih mite a neupen khat nangawn na huh loh uh ciangin kei a hong huh lo na hi uh hi,’ ci-in a dawng ding hi. [46] Tua ahih ciangin tawntung gimthuakna sungah amaute pai ding uh a, mihoihte ahihleh nuntak tawntungna sungah lut ding uh hi,” a ci hi.</row>
		<row book="41" chapter="12" verse="40" tag="">[40] Meigong numeite tungah nuamtaksa-in a neihsate laksakin zangmang uh a, mite in mihoih a saktheih nading uh a deihna hangun thu saupipi a ngen uh hi. Amau’ kineihkhemna tawh kizui-in a gimthuak ding uh lianzaw ding hi,” a ci hi.</row>
		<row book="42" chapter="3" verse="9" tag="">[9] Tu mahmahin sing a bulphuk dingin hei tawh kingimzo hi. Gah hoih a gah lo singkung khempeuh kiphukin meikhuk sungah kikhul ding hi,” a ci hi.</row>
		<row book="42" chapter="11" verse="51" tag="">[51] Abel a kithah a kipan biakna tau le siangtho mun kikalah a kithat Zekhariah a sihna ciang dong, tua mi thahna hangin gimna a thuak ding uh hi. Ke’n kong cihin-ah, hih thute khempeuh hangin tuhuna mite gim hong kipia taktak ding hi.</row>
		<row book="42" chapter="12" verse="5" tag="">[5] Kuate kihta ding na hi uh hiam cih leh, mite in a thah khitsa mipa pen hell khuk sungah a khiathuah theilai Pasian na kihta un.</row>
		<row book="42" chapter="12" verse="46-48" tag="">[46] tua nasem pa’ topa pen ama upmawh loh ni, a theihkholh loh hunin hong tung ding hi. A topa in nakpitakin amah gim pia ding a, a thumang lo mite tawh a kibangin a thuaksak khawm ding hi. [47] A topa’ deihna thei napi-in a topa’ deih bangin a gamta nuam lo nasem pa pen nakpitakin kisat ding hi. [48] Ahi zongin a topa’ deihna a theih lohna hangin satthuak nading a gamtakha nasem pa pen kidamsat zawdeuh ding hi. Tampi a kipiakna pa tung pan tampi kikal ding a, a tamzaw a ki-apna pa tung pan a tamzaw kikal ding hi,” ci-in a dawng hi.</row>
		<row book="42" chapter="13" verse="3" tag="">[3] Hilo hi. Ke’n kong cihin-ah, na mawhna panun na kisik kei uhleh amaute mah bangin note zong na si ding uh hi.</row>
		<row book="42" chapter="13" verse="5" tag="">[5] Hilo hi. Ke’n kong cihin-ah, na mawhna panun na kisikkik kei uh leh note zong amaute mah bangin na si ding uh hi,” a ci hi.</row>
		<row book="42" chapter="13" verse="34-35" tag="">[34] “Jerusalem, Jerusalem aw, kamsangte na that a, Pasian’ hong sawl kamtaite na denglum hi. Akpi in a kha tawh a note a huai mah bangin na mite ka huainuam tawntung a, ahi zongin na ut kei hi. [35] Tu-in na innte kinusiacip ding hi. ‘Topa min tawh a hong pai mipa, Pasian in thupha pia ta hen,’ na cih hun hong tun matengin kei nong mu nawn kei ding hi,” a ci hi.</row>
		<row book="43" chapter="3" verse="16-17" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi. [17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi.</row>
		<row book="43" chapter="5" verse="24" tag="">[24] “A mantakin kong genin-ah: Ka thugennate za-in kei hong sawl pa a um khempeuh a nungta paisuak ding hita hi. Mawhsak thukhenna ngah nawn loin, sihna panin a hingkik ta ahi hi.</row>
		<row book="43" chapter="5" verse="28-29" tag="">[28] Hih thu ka hong gen ciangin lamdangsa kei un. Han sungah a om misi khempeuh in ama aw za-in, [29] han sung panin a hong paikhiat uh hun hong tung ding hi. A gamtat hoih mite pen a nungta tawntung dingin hong thokik ding uh a, a gamtat siate ahihleh mawhsak thukhenna a thuak dingin hong thokik ding uh hi.</row>
		<row book="43" chapter="8" verse="16" tag="">[16] Mi mawhsakin thu a khen hita mah leng zong, a thukhen pen kei bek hi loin kei a hong sawl Pa Pasian le keimah in a khenkhawm ka hih manun ka thukhennate a man taktak ahi hi.</row>
		<row book="43" chapter="8" verse="24" tag="">[24] Kei pen, ‘Kei ka hihlam na hong up kei uhleh na mawhna uh a sihpih ding na hih manun, na mawhna uh na sihpih ding uh hi,’ ci-in ka hong genna pen hih thu hang ahi hi,” a ci hi.</row>
		<row book="43" chapter="12" verse="47-48" tag="">[47] Ka thugenna za napi-in a zui lo mite tungah thu ka khen kei ding hi. Leitung mite mawhsakin thukhen dingin a hong pai ka hi kei a, a honkhia dingin a hong pai ka hizaw hi. [48] Kei hong nialin ka thugen a sang lo mite in thukhen ding khat nei uh hi. Nitawp ni ciangin keima thugente pen amaute’ thukhen ding ahi hi.</row>
		<row book="43" chapter="16" verse="8" tag="">[8] Amah hong tun ciangin leitung mite tungah mawhna thu, thuman thu leh thukhenna thu laktel ding hi.</row>
		<row book="44" chapter="17" verse="30-31" tag="">[30] Pasian in mihingte’ theih loh hun lai-a a gamtatnate uh phamawh a sak loh hangin, tu-in mun khempeuha om mi khempeuhte a gamtat siatna panun a kihei nadingun thu a hong pia khinzo hi. [31] Amah in leitung mi khempeuh thu a mantakin ama teel mipa a hong khensak nading ni a sehkhol khinzo hi. Tua a ngaihsutna a man taktak hi, ci-in mi khempeuh tungah a hong lah nadingin a teel mipa, sihna panin a hingkiksak zo hi,” ci-in thu a hilh hi.</row>
		<row book="45" chapter="1" verse="32" tag="">[32] Tua bangin a gamtate in sihna thuak ding hi, ci-in Pasian’ thukhenna thei napi-in, tua bangin amaute a gamtat uh banah, tua bangin a gamtate pakta-in a awi zawsop lai uh hi.</row>
		<row book="45" chapter="2" verse="1-8" tag="">[1] Tua ahih ciangin midangte’ thu a khen note pen kuakua hita le-uh cin na suakta tuan kei ding uh hi. Midangte na mawhsakna uh thute mah note zong gamta veve na hih manun, no zong a mawh mah na hi uh hi. [2] Tua bang mawhna a gamtate, Pasian in gim a piak pen a man mah ahihna i thei ciat hi. [3] Midangte a mawhna hangin thu khenin, no zong tua amau mawhnate mah na bawl veve uh ciangin Pasian’ thukhenna tawh kipelh tuan dingin ki-um peuhmah na hi uh hiam? [4] Pasian migi-in thu a diah hithiatna pen na kisikkik theih nading uh a deihna ahih lamtak phawkkha loin, a migitna, a lungduaina, a hong thuaknate neu ngaihsutkha na hi uh hiam? [5] Lungsim khauhin na kisik nop lohna hangun Pasian’ hehna le a manin a thukhenna a hong kilat Ni ding ciangin na gimthuak ding uh a nasia semsem dingin a bawl na hi uh hi. [6] Bang hang hiam cih leh Pasian in mi khempeuh a gamtatna uh tawh kizui-in thukkik ding hi. [7] Pahtakna, minthanna, le hin tawntungna deihin a gamtat hoih tawntung mite tungah Pasian in nuntak tawntungna pia ding a, [8] ahi zongin ama deihna bek zui-in, a gamtat dingin a kilawm bangin gamta loin, a man loin a gamta mite tungah Pasian in ama hehna hangin gimna tungsak ding hi.</row>
		<row book="45" chapter="2" verse="11-12" tag="">[11] Bang hang hiam cih leh Pasian in kuamah deidan loin mi khempeuh tungah a kibangin thu a khen hi. [12] Moses Thukham a nei lo Gentail mite a khialh uh ciangin thukham nei lopi mahin siatna thuak uh a, Moses Thukham a nei Jew mite a khialh uh ciangin tua thukham tawh kizui-in amaute tungah thu kikhen hi.</row>
		<row book="45" chapter="2" verse="16" tag="">[16] Tua ahih ciangin Pasian in mihingte lungsim sunga a ngaihsutnate uh, Jesuh Khrih thu a khensak Ni ciangin, tu-a ka hong gen bang teekteekin a hong piang ding ahi hi.</row>
		<row book="45" chapter="3" verse="5-8" tag="">[5] Pasian a manin gamta ahihna eite’ gamtat khialhna in kilangsak semsem ahih ciangin eite in bang gen ding nei nawn ihi hiam? Pasian in eite gim a hong piak ciangin a thuman lo ahi hiam? (Hih bangin thu ka gen ciangin leitung mihingte’ kammal zat ngeite a zang ka hi hi.) [6] Gim hong piakna-ah a thuman lo hi het lo hi. A thuman lo hi zenzen leh bangci-in leitung mi khempeuh’ thu khenthei ding ahi hiam? [7] Keima zuautatna in Pasian a thumanna kilangsakin a min thangsak semsem ahihleh bang hangin mawhnei-in kei hong kiseh lailai ahi hiam? [8] Thupha a pian nadingin gamtat sia gamta ni, ci ding ihi hiam? Mi pawlkhatte in tu-a bang teek mahin gen hi, ci-in hong mawhsak uh a, ka heh theihtheih nadingin kam a pau se uh hi. Tua bang mite in amau thuak dingin a kilawm gimna a thuak ding uh hi.</row>
		<row book="45" chapter="3" verse="19" tag="">[19] Tua ahih manin kuamah in paulap a zon theih loh nading le mi khempeuh in Pasian’ thukhenna a thuak theih nadingin Thukham a nei mite khempeuh in tua Thukham a zuih ding uh ahihna thu i thei hi.</row>
		<row book="45" chapter="4" verse="15" tag="">[15] Thukham in Pasian’ heh nading piangsak hi. Ahi zongin thukham om kei leh thukham zui lo cih zong om thei lo hi.</row>
		<row book="45" chapter="5" verse="9" tag="">[9] Ama sihna hangin tu-in Pasian tawh kipawlthei ihih manin Pasian’ hehna hangin gimna panin zong hong suaktasak zaw kan lai ding hi.</row>
		<row book="45" chapter="5" verse="16" tag="">[16] Pasian’ letsong le mi khat’ mawhna a hatna zia kilamdang hi. Khialhna khat a om khit ciangin, “Mawh hi,” ci-in thukhenna kipia a, ahi zongin khialhna tampi tak a om khit ciangin a kilawm lopi mahin, “Dik hi,” cihna piakkhong thupha a om hi.</row>
		<row book="45" chapter="8" verse="1" tag="">[1] Ahi zongin tu-in ahihleh Khrih Jesuh tawh kipawlin a nungta mite pen mawhna thukhenna tawh kipelh hi.</row>
		<row book="45" chapter="8" verse="33-34" tag="">[33] Pasian in mawh lo hi, ci-in a gen khitsa ahih manin, Pasian’ teelsa mite tungah kua in mawhna guanthei nawn ding ahi hiam? [34] Tua ahih manin kua in amaute tungah thu khenthei nawn ding ahi hiam? Eite a dingin a hong thumsak pa pen Pasian’ taklamah a tu, a sih khit ciangin sihna panin a kihingkiksak Khrih Jesuh hi lo ahi hiam?</row>
		<row book="45" chapter="11" verse="33" tag="">[33] Tua ahih manin Pasian’ hong hehpihna nakliat mahmah a, a pilna le a thu theihnate nakthuk mahmah hi. Ama thukhennate kua’ gentheih ding hi lo a, a nasepna ziate kua’ telzawh ding hi lo hi.</row>
		<row book="45" chapter="12" verse="19" tag="">[19] Lawmte aw, na hehna uh kuama tungah thukkik kei unla, Pasian’ thukkik dingin koih lel un. Bang hang hiam cih leh Lai Siangtho sungah, “Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi,” ci-in kigelh hi.</row>
		<row book="45" chapter="13" verse="4" tag="">[4] Ukna thuneite pen note’ hoih nadingin Pasian’ nasemte ahi uh hi. Ahi zongin a sia-in na gamtat uhleh gim hong pia taktak ding uh ahih manin na lau ding uh ahi hi. Bang hang hiam cih leh amaute pen Pasian’ nasemte hi a, a sia-in a gamta mite tungah Pasian’ hehna bangin gim a pia dingte ahi uh hi.</row>
		<row book="45" chapter="14" verse="10-12" tag="">[10] Tua ahihleh bang hangin na Khristianpihte uh tungah thu khen a, bang hangin simmawhbawl thei na hi uh hiam? Thukhenna a thuak dingin Pasian’ mai-ah eite khempeuh a ding ciat ding ihi hi. [11] Lai Siangtho sungah, “Kei pen a nungta ka hih mah bangin ka mai-ah mi khempeuh hong kun ding a, Pasian ka hihna thu mi khempeuh in pulak taktak ding uh hi, Topa in ci hi,” ci-in a kigelh hi. [12] Tua ahih manin a kuamah peuh in i gamtatna ciat Pasian’ mai-ah a va kigentel ciat ding ihi hi.</row>
		<row book="45" chapter="14" verse="21-23" tag="">[21] Midangte in a puklawh theih annekna, zunekna, le na khat peuhpeuh i kikep ding a man pen ahi hi. [22] Hih thu-ah no’ upna le no’ ngaihsutnate, Pasian tawh note’ kikal thu hisak un. Amau lungsim sungah man a sak bangun a gamta zote pen a lung uh nuam mahmah hi. [23] Ahi zongin lunghimawh pipi-in a ne a om leh, a upna uh tawh kizui-in a gamta hi lo uh ahih manin Pasian in tua bang mite a mawhsak ding hi. I upna bangin gamtat lohna peuhpeuh mawhna ahi hi.</row>
		<row book="46" chapter="3" verse="13-15" tag="">[13] Tua a kilam nate mei tawh a kize-et ding Ni hong tung ding a, tua nasepnate a bangci hiam, ci-in mei in ze-et ding ahih manin a lam mite’ nasep ciat hong kilang ding hi. [14] Mi khat in tua khuamte tungah a lam nate bangmah a cihzawh kei leh a nasep thaman a ngah ding hi. [15] Ahi zongin mi khat in a lam nate a kattum leh amah a sum hi ding hi. Tua nate a lam pa ahihleh meikat nading panin a suakta bang keekin a suakta bek ding hi.</row>
		<row book="46" chapter="4" verse="5" tag="">[5] Tua ahih manin a hun a tunma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau’ ngah dingin a kilawm phatna, Pasian’ kiang panin a ngah ciat ding uh hi.</row>
		<row book="46" chapter="5" verse="12-13" tag="">[12] Tua bang a pualam mite mawhsakin thu ka khen ding kei’ nasep hi lo hi. Pasian in amaute’ thu khen ngawn ding hi. Ahi zongin note in na pawlpih uh mite tungah thu na khen ding uh ahi hi. Lai Siangtho in, “Note lak panin migilo pa na lakhia un,” na ci hi. [13] Tua bang a pualam mite mawhsakin thu ka khen ding kei’ nasep hi lo hi. Pasian in amaute’ thu khen ngawn ding hi. Ahi zongin note in na pawlpih uh mite tungah thu na khen ding uh ahi hi. Lai Siangtho in, “Note lak panin migilo pa na lakhia un,” na ci hi.</row>
		<row book="46" chapter="11" verse="31-32" tag="">[31] Eite hoihtakin ki-entel masa peuh lehang Pasian’ mawhsak thukhenna i thuak kei ding hi. [32] Ahi zongin eite in hih leitung mite tawh mawhsakna i thuakkhawm loh nadingin Topa in eite hong thuhilhin gim hong pia hi.</row>
		<row book="47" chapter="5" verse="10" tag="">[10] Bang hang hiam cih leh Khrih mai-ah thusitna a thuak dingin eite khempeuh a kilak ding ihi a, leitung i pumpi-in i omlai-in i gamtatna tawh kizui-in eite tawh a kituak ciatin a sia ahi a, a pha ahi zongin a ngah ciat ding ihi hi.</row>
		<row book="48" chapter="6" verse="8" tag="">[8] Mi khatpeuh in ama leitung pumpi deihna khaici a vawh leh sihna ngah ding a, Kha Siangtho deihna khaici a vawh leh Kha Siangtho tung panin nuntak tawntungna ngah ding hi.</row>
		<row book="49" chapter="2" verse="3" tag="">[3] A taktakin eite khempeuh zong amaute mah i bang ngei a, i pianpih lungsim zui-in nungta-in, i pumpi le i lungsim deihna bangin i gamta hi. Tua ahih manin eite khempeuh zong Pasian’ hehna hangin gim a thuak dingte ihi hi.</row>
		<row book="49" chapter="5" verse="6" tag="">[6] Hih bang mawhnate i bawl hangin phamawh kei, ci-in a mawk gen mite’ khemsa-in ta kei un. Pasian thu mang loin hih bangin a gamta mite in Pasian’ hehna a thuak ding uh ahi hi.</row>
		<row book="50" chapter="3" verse="18-19" tag="">[18] Singlamteh tungah Khrih a sihna thu tawh a kilehngatin a nungta mi tampi tak a omna thu, a beisa hunah tamveipi ka hong genkhin a, tu-in zong khitui tawh ka hong genpha kikkik hi. [19] Amaute in amau pumpi deihnate Pasian zahin ngaihsun uh a, a maizum nading uh thute-ah kisial zawsopin, leitung nate bek ngaihsutin nei uh ahih manin Hell khuksung a tung ding uh ahi hi.</row>
		<row book="51" chapter="3" verse="6" tag="">[6] Ama thu a mang lo mite tungah hih bang gamtatna hangin Pasian’ hehna hong tung ding hi.</row>
		<row book="52" chapter="5" verse="9" tag="">[9] Pasian in ama hehna a thuak dingin eite a hong teel hi lo a, i Topa Jesuh Khrih hangin hotkhiatna a ngah dingin a hong teel ahi hi.</row>
		<row book="53" chapter="1" verse="6-8" tag="">[6] Pasian in a manin na sem ding ahih manin note a hong gimsak mite tungah Pasian in gimna pia ding a, [7] tu-a gimna a thuak note le kote tungah zong nopsakna hong pia ding hi. Vantung panin Topa Jesuh le a vanglian a vantung mite, meikuang tawh hong kilat ciangin, [8] Pasian a thei lo mite, le i Topa Jesuh tawh kisai Lungdamna Thu a um lo mite tungah gimna a tungsak ding hi.</row>
		<row book="53" chapter="2" verse="9-12" tag="">[9] Satan’ vangliatna tawh A Gilopa hong pai-in, lim le nalamdang a tuamtuamte hong bawl ding a, [10] gitloh khemna a nam tuamtuam zangin, siatna a thuak ding mite a khem ding hi. Tua bang mite in a suahtak nadingun thuman sang nuam lo, deih lo uh ahih manin siatna a tuak uh ahi hi. [11] Tua ahih manin Pasian in amaute lakah nasem dingin zuau thahatna paisak ahih manin amaute in a man lo thu um uh hi. [12] Tua ahih manin thuman um loin, mawhna sungah nuam a sa khempeuh in mawhsak thukhenna thuak ding uh hi.</row>
		<row book="55" chapter="4" verse="1" tag="">[1] Pasian’ mai, le a hingte hitaleh a site hitaleh mi khempeuh’ thu a khen ding Khrih Jesuh’ mai-ah nakpitakin ka hong hanthawn hi. Amah Kumpi-in hong paikikin ukna hong kipan ding ahih manin,</row>
		<row book="58" chapter="9" verse="27-28" tag="">[27] Mi khempeuh khatvei si-in, tua khit ciangin Pasian’ thukhenna a thuak ding ahih mah bangin, [28] mi tampite’ mawhna a thuak dingin Khrih zong khatvei bek a kipia hi. A nihveina hong kilatkik ciangin mawhna thu tawh kisai nasem ding hi nawn loin, lawptakin amah a ngak mite a honkhia ding ahi hi.</row>
		<row book="58" chapter="10" verse="26-27" tag="">[26] Thuman thutak i theih khit ciangin mawhna i bawl hamtang lai leh i mawhna a kimaisak nadingin biakpiakna dang om nawn lo a, [27] a kihtakhuai thukhenna le Pasian’ thu a nial mite a kangtum ding meikuangpi bek omlai hi.</row>
		<row book="58" chapter="12" verse="23" tag="">[23] vantungah a min a kikhum Pasian’ ta upate a kikhopna, mi khempeuhte’ thu a khen Pasian’ kiang, a cingtaakin a kibawl midikte’ kha a omna,</row>
		<row book="58" chapter="13" verse="4" tag="">[4] Mi khempeuh in nupa thu thupi ngaihsut uh hen la, zite pen pasalte tungah citakin, pasalte zong a zite uh tungah citak uh hen. Pasian in a thangtat mite le nulepa mawhna a gamta mite tungah thu khen ding hi.</row>
		<row book="59" chapter="2" verse="12-13" tag="">[12] Tua ahih manin mi a khahkhia thei thukham tawh kizui-in thukhenna a thuak ding mi bangin kampau-in na gamta un. [13] Bang hang hiam cih leh hehpihna lungsim a nei lote tungah Pasian in thu a khen ciangin hehpih lo ding a, hehpihna lungsim a neite tungah Pasian in thu a khen ciangin a hehpihna in zozaw ding hi.</row>
		<row book="59" chapter="3" verse="1" tag="">[1] Sanggamte aw, mite tungah thu a hilh eite pen midangte sangin a khauhzaw-in thu hong kikhen ding ahih manin note tampi sia na suaknuam se kei un.</row>
		<row book="59" chapter="4" verse="4" tag="">[4] A citak lo mite aw, leitung tawh kipawlna pen Pasian tawh kigalneihna ahih lamtak thei lo na hi uh hiam? Leitung tawh a kipawl mite pen Pasian tawh a kigalneih dingin a kibawlbawl ahi uh hi.</row>
		<row book="59" chapter="4" verse="12" tag="">[12] Thukham a pia pa le thu a khen pa pen Pasian bek hi a, amah bek in hong honkhiazo a, hong susiazo hi. Tua ahih manin bang hangin na mipihte uh gensia-in thu a khenthei dingin kingaihsun zenzen na hi uh hiam?</row>
		<row book="59" chapter="5" verse="9" tag="">[9] Sanggamte aw, Pasian in note tungah thu hong khenkhak loh nadingin khatlekhat na kiphunsan kei un. Thukhen ding pa hong nai mahmah ta a, hong tung dektak ta hi.</row>
		<row book="60" chapter="2" verse="1" tag="">[1] Tua ahih manin gitlohna, zuauna, kineihkhemna, huaihamna, le kigensiatnate na omsak nawn kei un.</row>
		<row book="60" chapter="2" verse="23" tag="">[23] Amah a kizahko ciangin na ko thuk lo hi. Gimna a thuak ciangin na tawnggawp lo a, a manin thu a khen Pasian muanin a na nei hi.</row>
		<row book="60" chapter="4" verse="5-6" tag="">[5] Ahi zongin amaute in a site le a hingte’ thu a khen dingin a om Pasian’ mai-ah thudotna thuak ding uh hi. [6] Tua thu hang mahin, midang khempeuh thu a khen mah bangin a leitung nuntakna uhah Pasian in thu a khen khit tei hangin kha nuntakna-ah Pasian mah bangin a nuntak theih nadingun mi sisate kiangah Khrih in Lungdamna Thu a hilh ahi hi.</row>
		<row book="60" chapter="4" verse="17" tag="">[17] Tu-in thukhen kipat hun ding hong tungta-in Pasian’ mi eite tungah hong kipan ahihleh Pasian kiang panin hong pai Lungdamna Thu a um lo mite a dingin bangzahin lungkhamhuai ding ahi hiam?</row>
		<row book="61" chapter="2" verse="4" tag="">[4] Bang hang hiam cih leh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.</row>
		<row book="61" chapter="2" verse="7-9" tag="">[7] Ngeina bangin a gamta lo mite in Lot a lungkhamsakna panun Pasian in mihoih Lot a honkhia hi. [8] Tua mihoih pa, amaute lakah teng a, nisimin amaute’ gamtat hoih lohnate za-in mu tawntung ahih manin lunggim mahmah hi. [9] Tua ahih manin Topa in tua bang mihoihte a gimna uh panin suakta sakin, tua bang migilote Thukhen Ni hun dongin gimna pia-in a koihcip theih nading siamna a nei hi.</row>
		<row book="61" chapter="3" verse="16" tag="">[16] Lai a hong gelhna sungah a thugente tu-ate mah a gennuam ahi hi. A laigelhna sungah a telhak thu tampi om a, theihna kicing loin lungsim kip lo mi pawlkhatte in Lai Siangtho sung thu a ututun a kawihei uh bangin Paul’ thugente zong a man lopi-in khia uh ahih manin siatna a tuaklawh uh hi.</row>
		<row book="62" chapter="4" verse="17" tag="">[17] Thukhen Ni ciangin kisuanna nei hetloin i omtheih nadingin eite in a cingtaak itna a nei ihi hi. Khrih mah bangin hih leitung i nuntakna-ah nungta-in gamta ihih manin tua bang kisuanna a nei lo ding ihi hi.</row>
		<row book="65" chapter="1" verse="6" tag="">[6] Amau’ aana neih huamsung bekah om loin a omna panun a paikhia vantung mite zong leinuai khuamial sungah sikkol kibulhin amau’ thu a kikhen ding Ni lianpi ngakin Pasian in a koihcip hi.</row>
		<row book="65" chapter="1" verse="15" tag="">[15] Pasian’ deihna bangin a gamtat lohna hang uh le kam hoih lopipi zangin Pasian a gensiatnate uh hangin Pasian’ deihna bangin a gamta lo mite tungah thu khenin mawhsakna pia ding hi,” na ci hi.</row>
		<row book="66" chapter="6" verse="10" tag="">[10] Amaute nakpitakin kiko uh a, “A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?” a ci uh hi.</row>
		<row book="66" chapter="11" verse="18" tag="">[18] Na hehna hong kilat hun hong tungta a, misite thukhen nading hun hong tungta ahih manin minam dangte heh mahmah uh hi. Nangma nasem kamsangte, a lian a neu, nang hong kihta mi khempeuhte thaman na piak ding hun hi ta a, leitung a susia mite na suksiat ding hun hi ta hi,” a ci uh hi.</row>
		<row book="66" chapter="14" verse="7" tag="">[7] Amah nakpitakin kiko a, “Amah in mihingte thu a khen ding hun hong tungta ahih manin Pasian kihta unla amah phat un. Van le lei, tuinak le tuipite a bawlpa hong bia ta un,” a ci hi.</row>
		<row book="66" chapter="15" verse="7" tag="">[7] Ganhing lite sung panin khat in a nungta tawntung Pasian’ hehna a dim hai sagih, vantungmi sagihte kiangah a pia hi.</row>
		<row book="66" chapter="16" verse="1" tag="">[1] Tua ciangin biakinn panin awging khat in vantungmi sagihte kiangah, “Leitungah va pai unla, hai sungah a om Pasian’ hehnate va sungkhia un,” ci-in awging lianpi tawh a genna ka za hi.</row>
		<row book="66" chapter="18" verse="20" tag="">[20] Vantung aw, ama siatna hangin lungdam in. Mi siangthote, sawltakte, le kamsangte aw, note tungah hong gamtatna hangin Pasian in ama tungah thukhenna pia khinta ahih manin lungdam ta un,” a ci uh hi.</row>
		<row book="66" chapter="20" verse="12-15" tag="">[12] A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute’ gamtatna tua laibute sungah a kigelhna tawh kizui-in misite tungah thu a kikhen hi. [13] Tuipi sungah a om misite, tuipi in hong pusuah a, Sihna le Misite’ Gam in zong amau sungah a om misite hong pusuah uh hi. Tua ciangin a vekpi-in amaute’ gamtatnasa tawh kizui-in thu a kikhen hi. [14] Tua ciangin Sihna le Misite’ Gam, meiphualpi sungah a kilawn hi. Hih meiphualpi pen sihna nihna ahi hi. [15] A nungta mite a kigelhna laibu sungah a min a om lo peuhmah meiphualpi sungah kilawn hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
		<row book="66" chapter="21" verse="27" tag="">[27] Ahi zongin a siang lo, a hoih loin a gamta mi, zuau a gen mite kuamah lut thei lo ding uh a, a nungta mite a kigelhna Tuuno laibu sungah a min a omte bek tua khuapi sungah lutthei ding uh hi.</row>
		<row book="66" chapter="22" verse="12" tag="">[12] Tua ciangin Jesuh in, “Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.</row>
	</category>
	<category id="85">
		<row book="1" chapter="6" verse="22" tag="">[22] Noah zong tua bangmahin gamta a, Pasian’ thupiak khempeuh a hih hi.</row>
		<row book="2" chapter="14" verse="14" tag="">[14] TOPA in note a dingin hong dosak ding a, note ahihleh na om hithiat ding uh hi bek hi,” a ci hi.</row>
		<row book="5" chapter="10" verse="12" tag="">[12] “Israel-te aw, tu-in, TOPA na Pasian uh zahtak ding, ama lampite tot ding, amah it ding, na lungsim khempeuh uh le na nuntakna khempeuh uh tawh TOPA note’ Pasian’ na sep ding,</row>
		<row book="5" chapter="28" verse="47-48" tag="">[47] Hih a tampi nate khempeuh om napi-in note in lungdamna le lungsim kipahna tawh TOPA note’ Pasian’ na sem lo na hih manun, [48] TOPA in note’ langah a hong sawl ding na galte uh’ na, gilkialna le dangtakna, pum guakin omna, le na khempeuh kitangsapna tawh, na sem ding uh hi. Na galte un note hong suksiat matengin note’ ngawngah sik hakkol hong thuah ding uh hi.</row>
		<row book="6" chapter="22" verse="5" tag="">[5] TOPA’ nasem Moses in note hong piak thupiakna le thukham ahi, TOPA na Pasian uh it ding, ama lampi khempeuh zuih ding, ama thupiakte zuih ding, amah belh ding, le na lungsim khempeuh uh le na nuntakna khempeuh uh tawh ama na na sep ding uh limtakin ngaihsun un,” a ci hi.</row>
		<row book="6" chapter="24" verse="15" tag="">[15] TOPA’ na na sepnop kei uhleh, Gun galkhat a a na na sepsak uh na pu na pate uh pasian ahi a, note’ tenna gam Amor mite’ pasian ahi zongin, a na na sepsak ding peuhpeuh uh tuni-in teel un. Ahih hangin kei le ka innkuanpihte in ahihleh TOPA’ na ka sem ding uh hi,” a ci hi.</row>
		<row book="9" chapter="12" verse="24" tag="">[24] TOPA zahtak unla, na lungsim khempeuh uh tawh citakin ama na sem un; bang hang hiam cih leh note a dingin amah in na lian hong bawlsaksate ngaihsun un.</row>
		<row book="10" chapter="18" verse="22-23" tag="">[22] Tua ciangin Zadok’ tapa Ahimaaz in Joab kiangah, “Bangbang piang taleh kei zong Kush mipa’ nungah hong taisak in,” a ci kik hi. Joab in, “Lungdamna thu puakna hangin thaman ngah lo ding cih thei napi-in, ka tapa aw, bang hangin tai ding na hi hiam?” a ci hi. [23] Amah in, “Bangbang piang taleh ka tai ding hi,” a ci hi. Tua ahih ciangin Joab in ama kiangah, “Tai in,” a ci hi. Tua ciangin Ahimaaz zanglei lam tawnin tai a, Kush mipa makhelh hi.</row>
		<row book="14" chapter="17" verse="9" tag="">[9] Amaute in TOPA’ thukham laibu kengin Judah gam sungah hilh uh hi. Judah khuapi khempeuhah amaute pai kawikawi-in mite lakah a hilh uh hi.</row>
		<row book="14" chapter="29" verse="11" tag="">[11] Ka tate aw, TOPA in ama omna-ah a ding ding, ama na a sem ding, le ama nasemte hi-in ama tungah paknamtui a hal dingin note hong teel khin ahih manin tu-in mawk om kei un,” a ci hi.</row>
		<row book="15" chapter="10" verse="4" tag="">[4] Kipan in; nangma nasep ding ahi hi; kote in kong huh ding uh hi. Hang inla sem in,” a ci hi.</row>
		<row book="19" chapter="2" verse="11" tag="">[11] Launa tawh TOPA’ na sem unla, linna tawh a khe nam un; tua hikeileh amah sinso-in lamkalah na siamang ding uh hi; bang hang hiam cih leh amah heh pakpak hi. Amah a bel khempeuh mi nuamsate ahi hi.</row>
		<row book="19" chapter="40" verse="9-10" tag="">[9] Hotkhiatna hangin lungdam thu mihonpi lakah ka gen ding hi. TOPA aw, lungdam thugen ka khawl ngei kei ding hi. [10] Nangma hotkhiatna thu ka im kei a, na thumanna le na hotkhiatna ka gen khin hi. Na itna kip le na thumanna mihonpi tungah ka im kei hi.</row>
		<row book="19" chapter="71" verse="24" tag="">[24] Keima siatna ding a zongte kizahhuaisak khin a, minsia khinzo ahih manun thuman tawh na hong huhna sunthapai-in ka gengen ding hi.</row>
		<row book="19" chapter="73" verse="28" tag="">[28] Ahih hangin kei a dingin Pasian’ kiangah om ding a hoih ahi hi. Na sepnate khempeuh ka gentheih nadingin Topa PASIAN ka hong bel hi.</row>
		<row book="19" chapter="105" verse="1" tag="">[1] TOPA tungah lungdamna ko-in, ama min phat unla, ama sepnate khempeuh mite lakah kitheisak un.</row>
		<row book="19" chapter="126" verse="6" tag="">[6] Kap kawmin kuankhia-in a tuh ding khaici a pua mi lungdamin kikona tawh buhlomte pua-in hong ciah ding hi.</row>
		<row book="20" chapter="24" verse="11" tag="">[11] Thah dinga a kikaikhia mipa honkhia inla, sih nading mun a zuan mipa lehkaih kik in.</row>
		<row book="23" chapter="6" verse="8-9" tag="">[8] Tua ciangin, “Kua sawl ding a, eite a dingin kua va pai ding ahi hiam?” Topa’ cihna aw ka za hi. Tua ciangin ke’n, “Hih lai-ah kei om ing! Kei hong sawl in,” ka ci hi. [9] Tua ciangin amah in, “Pai inla, hih mite tungah, ‘Zaza napi tel lo; mumu napi thei lo,’ va ci in.</row>
		<row book="23" chapter="12" verse="4" tag="">[4] Ni khat ni ciangin mite in, “ TOPA’ tungah lungdam ko unla, ama hong huh ding ngen un. Minam khempeuh lakah ama septe kitheisak unla, ama min kiliansak hi, ci-in gen un.</row>
		<row book="23" chapter="52" verse="13" tag="">[13] TOPA in, “En un; ka nasempa a dau pai-in, amah a lianin kikoihin kilaamto ding a, sang mahmah ding hi.</row>
		<row book="24" chapter="1" verse="6" tag="">[6] Tua ciangin keimah in, “Ah, Topa PASIAN aw, kei thugen ka siam kei a, naupang khat ka hi lel hi,” ka ci hi.</row>
		<row book="24" chapter="20" verse="9" tag="">[9] Keimah in, “Ama thu ka gen kei ding a, ama min ka lo kei ding hi,” ci mah leng zong, ama thu ka lungsim sungah mei bangin hong kuang a, ka guh ka tang sungah kikhumcip ahih manin ka ki-ipipna-in ka gimlua a, gen loin ka om thei kei hi.</row>
		<row book="26" chapter="3" verse="17" tag="">[17] “Mihing ahi Ezekiel aw, Israel minamte’ galvil pa dingin nang kong koih hi. Nangma tungah ka hong gen hilhkholhnate khempeuh amaute tungah na gensawn ding hi.</row>
		<row book="26" chapter="33" verse="7" tag="">[7] “Mihing ahi Ezekiel aw, tu-in Israel minam khempeuhte’ galvil pa dingin nang kong koih hi. Nang tungah kong piak hilhkholhna khempeuh amaute tungah na gensawn ding hi.</row>
		<row book="32" chapter="1" verse="1-2" tag="">[1] TOPA in Amittai’ tapa Jonah tungah, [2] “Kithawi inla, a lian mahmah Nineveh khuapi-ah va pai-in thu va hilh in; bang hang hiam cih leh amau’ gitlohna thu ka za khinzo hi,” a ci hi.</row>
		<row book="39" chapter="3" verse="17-18" tag="">[17] Vanglian TOPA in hih bangin ci hi: “Tua a kiciamteh mite pen keima mite hi ding uh hi. Keimah in na ka sep ni ciangin amaute pen keima neihtuam taktak mite hi ding uh hi. Pa in ama thu a mang a tapa a hehpih mah bangin kei zong amaute ka hehpih ding hi. [18] Tua ciangin midikte le migilote, le keima na hong semte le hong sem lote a kilamdanna na mukik ding uh hi,” a ci hi.</row>
		<row book="40" chapter="5" verse="15-16" tag="">[15] Mei a vak khit ciangin kuamah in lawh khuhlo hi. Meivakna mun sangah koihzaw a, innsung khempeuh a taangsak hi. [16] Midangte in na gamtatna hoihte uh a muh ciangin vantungah a om na Pa uh min a phat theih nadingun mite mai-ah na gamtat hoihna uh khuavak bangin na kilangsak un.</row>
		<row book="40" chapter="6" verse="24" tag="">[24] “Kuamah, to nih’ sila hikhawm thei lo hi. Khat mudahin khat it ding a, khat tungah thumanin khat simmawhbawl ding hi. Note in Pasian’ na le leitung sum na na semkhawm zo kei ding uh hi.</row>
		<row book="40" chapter="9" verse="36-38" tag="">[36] Mihonte a muh ciangin, a cing nei lo tuuhon bangin gimna ngahin lungkhamin om uh ahih manin hehpihhuai a sa hi. [37] Tua ahih manin a nungzuite kiangah, “Anlak ding tampi om napi-in anlak na a sem ding mi tawmbek a om hi. [38] Tua ahih manin ama an a la dingin an nei Topa in nasem tampi hong sawl nadingin thu ngen un,” a ci hi.</row>
		<row book="40" chapter="10" verse="5-14" tag="">[5] Jesuh in hih mi sawm le nihte sawl a, “Gentail mite gam sung ahi a, Samaria mite khua sungah ahi zongin lut kei un. [6] Tuu bangin a mangthang Israel mite lakah va paizaw un. [7] Na paina peuh uhah, ‘Vantung ki-ukna hong naita hi,’ ci-in thu va hilh un. [8] Cinate damsakin, misite hingsakin, miphakte damsakin, dawite va hawlkhia un. Man piak kul loin hih vangliatna na ngah uh bangin hih vangliatna na zatna uhah zong man va ngen kei un. [9] Kham ahi a, ngun ahi a, sumngo ahi zongin sum peuhmah na ip sung uhah keng kei un. [10] Khualzinna-ah an ngenin puak nading ip ahi a, khedap ahi a, ciangkhut ahi zongin keng kei unla, puanak zong a val kengthuah kei un. Nasem mite pen amau sapnateng mite in a piak ding a ngeina ahi hi. [11] “Khuapi ahi a, khuaneu ahi zongin khua khat peuhpeuh na tun uh ciangin tua khua sungah note zin hong tungsak nuam kua om ahi hiam, ci-in zong unla, na muh uh ciangin tuate’ inn-ah tungin, tua khua na nusiat mateng uh tua lai mahah omsuak pah un. [12] Inn khat peuhpeuhah na lut uh ciangin a mite hopihin thupha na pia un. [13] Tua na hopihna uh innsunga mite in note hong tunsaknop leh na hopihna thupha uh amaute tungah kip ding a, ahi zongin hong tunsaknop kei uhleh na hopihna thupha uh na dokkik ding uh hi. [14] Inn khat peuhpeuh in ahi a, khua khat peuhpeuh in ahi zongin note hong tunsaknop kei a, na thugen uh hong ngaihnop kei leh tua lai panin paikhia unla, na khe uha leivui bangte sinkhiat un.</row>
		<row book="40" chapter="10" verse="19-20" tag="">[19] Tua bangin thusitna a thuak dingin hong kipaipih ciangin, bang gen ding ihi hiam, ci-in lunghimawh kei un. A hun a tun ciangin na gen ding teng uh hong kihilh ding hi. [20] Thu na gen uh ciangin note’ gen hi loin, na Pa uh’ Kha Siangtho in note tungtawnin thu a gen ding ahi hi.</row>
		<row book="40" chapter="11" verse="1" tag="">[1] Jesuh in a nungzui sawm le nihte a vaikhakna a man khit ciangin tua kiimnai-a om khuate-ah thuhilh ding le thugen dingin tua mun panin a paikhia hi.</row>
		<row book="40" chapter="22" verse="14" tag="">[14] “Bang hang hiam cih leh mi tampi a kisap hangin tawm bek a kiteel hi,” a ci hi.</row>
		<row book="40" chapter="28" verse="18-20" tag="">[18] Tua ciangin amaute mai-ah Jesuh hong pai a, “Leitungah ahi a, vantungah ahi zongin vangliatna khempeuh kei tungah hong kipia khinta hi. [19] Tua ahih ciangin note pai unla, midang khempeuh, keima nungzui mi suaksakin, Pa min, Tapa min, le Kha Siangtho min tawh tui sungah na phum un. [20] Tua ciangin note tungah ka hong gen thute khempeuh a zuih nadingun na hilh un. Hun bei dongin note a hong ompih tawntung ding ka hihna thu phawk ta un,” a ci hi.</row>
		<row book="41" chapter="3" verse="14-15" tag="">[14] amah in mi sawm le nih teelin, sawltakte, ci-in min a phuah hi. Jesuh in, “Kei tawh a kikhawl dingin noteng ka hong teel hi. Thu a hilh dingin zong ka hong sawl ding a, [15] dawi hawlkhiat nading vangliatna na nei ding uh hi,” a ci hi.</row>
		<row book="41" chapter="13" verse="11" tag="">[11] Note hong kimanin, thusitna a thuak dingin thukhen zumah hong kipaipih ciangin bang gen ding ihi hiam, ci-in ma lunghihmawh kei un. A thugen ding pen note hi loin Kha Siangtho ahih manin a hun tak ciangin na gen dingun a hong kisawl peuhpeuh na gen un.</row>
		<row book="41" chapter="16" verse="14-15" tag="">[14] (Tua khit ciangin a tawpna-ah, an a nek laitakun nungzui sawm le khatte mahmah kiangah a kilang hi. A kithawhkiksak khit ciangin amah a mu mite’ thugen um lo uh ahih manin a lungkhauhna uh le a up lohna hangun amaute a taii hi. [15] Tua khit ciangin amaute tungah, “Leitung khempeuhah note pai kawikawi unla, mi khempeuh tungah Lungdamna Thu na hilh ta un.</row>
		<row book="42" chapter="3" verse="23" tag="">[23] Nasep a kipat ciangin Jesuh ama khan kum sawmthum bang a pha hi. Mite in ama pa Josef hi, ci-in a ngaihsun uh hi. Josef’ pa Heli,</row>
		<row book="42" chapter="4" verse="18-19" tag="">[18] “Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa’ kha hong om hi. Salin a kimante tungah suahtakna thu a gen ding, mittawte in khua a muhkik theih nading, a kinengniamte a suaktasak ding le [19] Topa in a mite a hotkhiat ding kum a pulak dingin kei hong sawl hi,” ci-in a kigelh hi.</row>
		<row book="42" chapter="6" verse="12-16" tag="">[12] Ni khat, thungen dingin mualtungah Jesuh pai a, zan tawntung Pasian kiangah thu ngenin a om hi. [13] Khua a vak ciangin a nungzuite sam a, amaute sung panin sawm le nih teelkhia-in sawltakte ci-in min a phuak hi. [14] Tuate in: Simon (Peter ci-in min a phuah pa) le a naupa Andru, James le a nau Johan, Filip, Bartholomew, [15] Matthai, Thomas, Alfeas’ tapa James, Simon (gam khual pa), [16] James’ tapa Judas, le Jesuh a lehhek pa Iskariot’ tapa Judas ahi uh hi.</row>
		<row book="42" chapter="6" verse="39" tag="">[39] Tua ciangin Jesuh in amaute kiangah thugentehna khat zong gen a, “Mittaw khat in mittaw dang khat lam paipih thei lo hi. Paipih zenzen leh a nih tuakun hawkguamah kiakhawm ding uh hi.</row>
		<row book="42" chapter="9" verse="2-6" tag="">[2] Tua ciangin Pasian’ Ukna thu a hilh ding le cinatnate a damsak dingin kuankhia sakin [3] amaute kiangah, “Tu-a na khualzinna uhah bangmah keng kei un. Ciangkhut ahi a, ip ahi a, an ahi a, sum ahi zongin keng kei unla, puan-ak zong a valin kengthuah kei un. [4] Khua khatpeuhah na lut uh ciangin tua khua panin na paikhiat matengun a inn-ah hong tungsakte’ inn mahah om paisuak un. [5] A inn uhah a hong tunsak nop lohna khua peuhpeuh panin na paikhiat uh ciangin amaute hilhkholhna-in na khe uha leivui bangte sinsan un,” ci-in a vaikhak hi. [6] Nungzuite zong kuankhia uh a, khua khempeuhah pai-in Lungdamna Thu hilh uh a, a paina khempeuh uhah cinate a damsak uh hi.</row>
		<row book="42" chapter="10" verse="2" tag="">[2] Amaute kiangah, “Anlak ding tam mahmah a, ahi zongin mi tawm bek in anlak na sem uh hi. Tua ahih manin an nei pa in a ante a la dingin mi hong sawl nadingin thu ngen un.</row>
		<row book="42" chapter="10" verse="10" tag="">[10] Ahi zongin khua khat peuhpeuhah na lut uh ciangin note hong tunsaknop kei leh a khuasung kongzingah pai unla,</row>
		<row book="42" chapter="12" verse="8" tag="">[8] “Note kiangah kong cihin-ah, keima mi ahihna mi’ theihin a genkhiate, Mihing Tapa in zong Pasian’ vantung mite’ mai-ah, keima mi hi, ci-in genkhia ding a,</row>
		<row book="42" chapter="12" verse="11-12" tag="">[11] Thusitna a thuak dingin kikhopna inn-ah ahi a, hausa zumah ahi zongin hong paipih uh ciangin bang gen ding a, bangci kihut ding ka hi hiam, ci-in lunghimawh kei un. [12] Bang hang hiam cih leh a hun a tun ciangin Kha Siangtho in na gen dingteng uh hong hilh ding hi,” a ci hi.</row>
		<row book="42" chapter="15" verse="7" tag="">[7] Tua mah bangin kisikkik ding a kisam lo mihoih sawmkua le kuate tungah lungdamna sangin mawhnei mi khat a kisikna hangin vantungah lungdamna lianzaw ding hi,” a ci hi.</row>
		<row book="42" chapter="19" verse="10" tag="">[10] Bang hang hiam cih leh a mangthangte a zong ding le a honkhia dingin Mihing Tapa a hong pai ahi hi,” a ci hi.</row>
		<row book="42" chapter="24" verse="47" tag="">[47] Jerusalem khua a kipan minam khempeuh tungah a mawhna uh kisikin a kimaisak nading thu, ama min tawh kihilh ding hi, ci-in kigelh hi.</row>
		<row book="43" chapter="3" verse="17" tag="">[17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi.</row>
		<row book="43" chapter="4" verse="35-36" tag="">[35] Note in na paunak uhah, ‘Khai tuh khit kha li ciangin anlak hun hi,’ na ci uh hi. Tu-in note khuadakin lote en un. An khempeuh min khinta a, lak ding bek in sam hi. [36] Khaituh pa le anla pa a lungdam khawm theih nadingin anla pa thaman a kipiak mah bangin anla pa in zong a nungta tawntung dingin mi a khawm ding hi.</row>
		<row book="43" chapter="5" verse="24" tag="">[24] “A mantakin kong genin-ah: Ka thugennate za-in kei hong sawl pa a um khempeuh a nungta paisuak ding hita hi. Mawhsak thukhenna ngah nawn loin, sihna panin a hingkik ta ahi hi.</row>
		<row book="43" chapter="6" verse="44" tag="">[44] Kei hong sawl Pa in a kaih loh mite ka kiangah hong pai thei lo ding a, ka kiangah hong pai mite nitawp ni ciangin ka hingsak ding hi.</row>
		<row book="43" chapter="12" verse="26" tag="">[26] Ka nasemte keima omna-ah a omtheih nadingin ka na a sem nuam peuhmah in kei hong zui ding uh a, ka Pa in ka na a sem mite a pahtawi ding hi,” a ci hi.</row>
		<row book="43" chapter="15" verse="26-27" tag="">[26] “Ahi zongin Thuman a hong lak ding Huhpa ahi Kha Siangtho ka Pa kiang panin ka hong sawl ding hi. Amah hong tun ciangin keima thu hong gen ding hi. [27] A kipat cil a kipanin kei tawh omkhawm na hih manun note in zong keima thu na gen ding uh hi.</row>
		<row book="44" chapter="1" verse="8" tag="">[8] Ahi zongin note tungah Kha Siangtho hong tun ciangin vangliatna tawh na kidim ding uh a, Jerusalem khuasung, Judea gam sung, Samaria gam sung, le leimong dongin note in keima thu na gen ding uh hi,” ci-in a dawng hi.</row>
		<row book="44" chapter="1" verse="21" tag="">[21] “Tua ahih ciangin Topa Jesuh’ thawhkikna thu teci pangin a hong genpih dingin Judas tangin mi khat i lak ding kisam hi. Tua mipa pen Johan’ tuiphum kipat hun a kipanin Jesuh vanah a kilaktoh hun ciang dong, Jesuh’ nasepna khempeuhah eite tawh a omkhawm mi khat ahih ding kisam hi,” a ci hi.</row>
		<row book="44" chapter="4" verse="20" tag="">[20] Tua ahih manin kote in ka muhsa uh le ka zaksa uh thute gen loin ka om thei kei ding uh hi,” ci-in a dawng uh hi.</row>
		<row book="44" chapter="5" verse="19-20" tag="">[19] Ahi zongin tua zanin Topa’ vantungmi khat in thong kongkhakte hong a, sawltakte a paikhiatpih khit ciangin amaute kiangah, [20] “Biakinn-ah pai unla, hih nuntak thakna thu mite kiangah va gen un,” ci-in a vaikhak hi.</row>
		<row book="44" chapter="6" verse="1-4" tag="">[1] Tua khit ciangin thu um mi hong tam tektek a, Jew mite le Grik pau a zang Jew mite kikalah kiphunsanna thu hong om hi. Grik pau a zang Jew mite in, “Annek tuidawn, sumlepai hawmna-ah ka meigong numeite uh hong kipiaksak lo hi,” ci-in lungkim lo uh hi. [2] Tua ahih manin sawltak sawm le nihte in thu um mi khempeuh samin kaikhawm uh a, “Kote in Pasian’ thu hilh ding don man lo liangin annek tuidawn sumlepai vai-ah kong manlah ding uh kilawm lo hi. [3] Tua ahih ciangin sanggamte aw, note lak panin pilna le Kha Siangtho a nei mihing sagih hong kitengkhia unla, hih thute a vaihawm dingin i koih ding hi. [4] Tua hileh kote in ka hun khempeuh uh thungetna le thuhilhna-in kong zang thei ding uh hi,” a ci uh hi.</row>
		<row book="44" chapter="8" verse="4-5" tag="">[4] Tua bangin a kithehthang mite pai kawikawi-in thu a hilh uh hi. [5] Filip zong Samaria gam khuapi-ah pai-in Khrih thu a hilh hi.</row>
		<row book="44" chapter="8" verse="12" tag="">[12] Ahi zongin Pasian’ Ukna Lungdamna Thu le Jesuh Khrih thu, Filip’ gente a up uh ciangin, numei pasal a um khempeuh tui a kiphum uh hi.</row>
		<row book="44" chapter="8" verse="26-29" tag="">[26] Topa’ vantungmi khat in Filip kiangah, “Kithawi inla, Jerusalem khua panin Gaza khua paina lampi zuan dingin leitaw lam manawhin pai in,” a ci hi. (Tua lampi tu-in kizang pha nawn lo hi.) [27] Filip zong kithawi-in a pai hi. Lampi-ah Ethiopia mi mang lian khat tawh kituak hi. Tua mangpa pen Ethiopia kumpinu Kandeis khutnuai-a mang lian khat hi a, kumpinu neihsa khempeuh a ukpa ahi hi. Jerusalem khua-ah Pasian bia dingin a va pai hi a, [28] inn zuan dingin leeng sungah a tuan kawmin kamsang Isaiah laibu a sim hi. [29] Tua laitakin Kha Siangtho in Filip kiangah, “Pai inla tua leeng mai-ah va om in,” ci-in a sawl hi.</row>
		<row book="44" chapter="9" verse="10-11" tag="">[10] Tua laitakin Damaskas khua-ah Ananias min nei thu um mi khat a om hi. Amah in maang mu a, a maang sungah Topa in, “Ananias aw,” ci-in a sam hi. Ananias in, “Topa aw, ka om hi,” ci-in a dawng hi. [11] Tua ciangin Topa in Ananias kiangah, “Kithawi-in Kongzing Tang gei-a Judas inn-ah va pai inla, Tarsas khuami Saul min nei mi khat va kan in. Tua Saul in thu ngen a,</row>
		<row book="44" chapter="9" verse="15" tag="">[15] Ahi zongin Topa in Ananias kiangah, “Gentail mite, kumpite, le Israel mite tungah keima min a kitheisak ding, keima na a sem dingin teelkhin ka hih manin ama kiangah va pai in.</row>
		<row book="44" chapter="10" verse="19-20" tag="">[19] Tua bangin Peter in a maang muh lungngaingai-in a om laitakin Kha Siangtho in, “En in, mihing thum in nang hong zong uh hi. [20] Amaute nang kiangah a hong pai dingin ka hong sawl ahih manin kithawi-in kumsuk inla, lunghiang loin amaute zuipah in,” a ci hi.</row>
		<row book="44" chapter="11" verse="12" tag="">[12] Lunghiang loin amaute ka zuihpah nadingin Kha Siangtho in kei tungah hong gen khinzo hi. Joppa khua panin hih i sanggam gukte in zong Sisaria khua-ah hong zui uh a, ka vekpi-un Kornelias inn-ah ka lut uh hi.</row>
		<row book="44" chapter="11" verse="19-24" tag="">[19] Stefen a kithah huna bawlsiatna hangin thu um mite tampi kithehthang uh hi. Mi pawlkhatte Foenisia gam, Saipras gam, le Antiok khua ciang dong tung uh a, Jew mite kiang bekah Pasian’ thu a hilh uh hi. [20] Ahi zongin Saipras gammi le Sairin khuami thu um mi pawlkhatte Antiok khua-ah pai uh a, Topa Jesuh hanga Lungdamna Thu, Gentail mite kiangah zong a gen uh hi. [21] Topa in nakpitakin amaute huh ahih manin mi tampi in thu umin Topa lamah a kihei uh hi. [22] Jerusalem-a om pawlpite in hih thu a zak uh ciangin Antiok khua-ah Barnabas a paisak uh hi. [23] Barnabas a tun ciangin Pasian in amaute thupha a piakna mu-in lungdam mahmah a, amaute citakin a lungsim khempeuh uh tawh Topa tungah a thuman nadingun a hanthawn hi. [24] Barnabas pen mihoih mahmah, upna nei-in, Kha Siangtho tawh a kidim mi khat ahi hi. Mi tampi in Pasian a um uh hi.</row>
		<row book="44" chapter="13" verse="2" tag="">[2] Amaute in an tangin Pasian bia-in a om laitakun Kha Siangtho in amaute kiangah, “Keima na a sem dingin ka sapsa ahih manin kei a dingin Barnabas le Saul hong piakhia un,” a ci hi.</row>
		<row book="44" chapter="13" verse="47" tag="">[47] Bang hang hiam cih leh Topa in kote kiangah thu hong pia khinzo a, ‘Leitung mi khempeuh in hotkhiatna a ngahtheih nadingin Gentail mite’ khuavak ahi dingin ka hong koih hi,’ hong ci hi,” a ci uh hi.</row>
		<row book="44" chapter="13" verse="50-51" tag="">[50] Ahi zongin Jew mite in tua khuasung uliante le Gentail mi numei citheite holhthawh uh a, Paul le Barnabas bawlsiat ding kipanin, tua gam panin a taikhia sak uh hi. [51] Sawltakte in zong a khe uha leivui bangte sinkhiat sanin Ikonium khua-ah a pai uh hi.</row>
		<row book="44" chapter="14" verse="27" tag="">[27] Antiok khua a tun uh ciangin amaute in pawlpi mite khawm uh a, a khualzinna uhah Pasian in na a seppihna khempeuh le Gentail mite in zong thu a uptheih nadingun Pasian in lam a honsaknate khempeuh a gen uh hi.</row>
		<row book="44" chapter="16" verse="6-10" tag="">[6] Asia gam sungah thu a hilh ding uh Kha Siangtho in phal lo ahih manin Frigia le Galatia gam sungtengah a zin uh hi. [7] Mysia gamgi a tun uh ciangin Bithynia gam sungah lut dingin kithawi uh a, ahi zongin tua gamah a pai ding uh Jesuh’ Kha Siangtho in phal lo hi. [8] Tua ahih manin Mysia gam nawkin pai uh a, Troas khua-ah a tung uh hi. [9] Troas khua-ah a tunni zanin Paul in maang mu a, Masedonia gammi khat in ama kiangah, “Masedonia gamah hong pai inla, kote hong huh in,” ci-in a thum hi. [10] Paul in maang a muhkhit phetin, tua lai-a om mite kiangah Lungdamna Thu a hilh dingin Pasian in eite hong sam hi, ci-in ngaihsun ka hih manun Masedonia gamah a pai dingin ka kithawi pah uh hi.</row>
		<row book="44" chapter="18" verse="9-11" tag="">[9] Zan khat, Paul in maang mu a, a maang sungah Topa in, “Lau kei in. Lungkia kei inla, na thugen zom in. [10] Hih khua sungah keima mi tampi om a, nang hong ompih ka hih manin kuamah in nang bangmah hong cih lo ding hi,” a ci hi. [11] Tua ahih manin tua khua-ah kum khat le alang sung omlai-in mite kiangah Pasian thu a hilh hi.</row>
		<row book="44" chapter="20" verse="18-21" tag="">[18] Efesa pawlpi upate hong tun ciangin Paul in amaute kiangah, “Asia gam sung kong tun ni a kipanin note tawh ka om sungteng ka nasepna khempeuh note in na thei uh hi. [19] Jew mite in kei hong thahsawmna hangin kiniamkhiatna le khitui naptui tawh haksapi-in Topa’ na ka sem hi. [20] Mihon lak ahi a, note’ inn sungah ahi zongin ka hong thuhilhna khempeuhah note’ phattuam nading a om khempeuh siit nei loin kong gen khin hi. [21] Jew mi le Gentail mite a mawhna panun Pasian’ lamah kihei-in i Topa Jesuh a up nadingun thu ka gen khinzo hi.</row>
		<row book="44" chapter="20" verse="24" tag="">[24] Ahi zongin Topa Jesuh in kei sep dingin a hong piak, Pasian hehpihna hangin Lungdamna Thu, mite kiangah gen ding nasep ka tangtut zawh nakleh kei nuntakna-ah bangbang hong piang taleh a thupi-in ka ngaihsun kei hi.</row>
		<row book="44" chapter="21" verse="8" tag="">[8] A zing ciangin ding leuleu-in Sisaria khua ka tung uh a, Pasian thu a hilh Filip’ inn-ah tungin tua lai-ah ka taam uh hi. Tua pa pen Jerusalem khua-a a kiteel mi sagihte sungah a kihel ahi hi.</row>
		<row book="44" chapter="22" verse="14-15" tag="">[14] Tua ciangin amah in, ‘I pu i pate’ Pasian in ama deihna a thei ding, a thuman a Nasempa a mu ding, le ama kam mahmah tawh a thugen a za dingin nang hong teel khinzo hi. [15] Tua ahih manin na muhsa le na zaksa thu khempeuh, mi khempeuh tungah genin teci a pang ding na hi hi.</row>
		<row book="44" chapter="28" verse="31" tag="">[31] Amah in Pasian’ Ukna thu le Topa Jesuh Khrih’ thu, hangtakin a ututin genin a hilh hi.</row>
		<row book="45" chapter="1" verse="1" tag="">[1] Pasian kiang panin a hong pai Lungdamna Thu a hilh dingin Pasian’ teelna tawh sawltak ahi, Jesuh Khrih’ sila keimah Paul in lai ka hong khak hi.</row>
		<row book="45" chapter="1" verse="5" tag="">[5] Minam khempeuh in ama thu umin a zuihtheih nadingun Khrih hangin sawltak nasep sep theih nading hamphatna thu Pasian in Khrih’ na sep nadingin kote a hong pia hi.</row>
		<row book="45" chapter="1" verse="9" tag="">[9] Ama Tapa hangin Lungdamna Thu ka lungsim khempeuh tawh hilhin a na ka sep Pasian in hih ka thugente a man taktak ahihna thu hong thei hi.</row>
		<row book="45" chapter="1" verse="14-15" tag="">[14] Nuntakna sang mite le nuntakna niam mite, mipilte le mihaite, a kuamah peuh ka huh ding ka tavuan ahih manin, [15] Rom khua-a a om note tungah zong Lungdamna Thu hilh ding ka lawp mahmah hi.</row>
		<row book="45" chapter="8" verse="28" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="45" chapter="9" verse="1-3" tag="">[1] Kei, Khrih tawh kipawl ka hih manin zuauthu ka gen thei kei hi. Kha Siangtho lamlahna tawh, ka lungsim kitheihna-ah zuau gen hetloin a mantakin ka gen thu in: [2] Leitung silesa ah ka mipihte a dingin nakpitakin dahin ka lunggimna a khang hi. [3] Hi thei ding hileh amaute’ hoih nadingin keimah in Pasian’ samsiatna thuakin Khrih tawh kikhen nading ciang dong nangawnin amaute ka huhnuam hi.</row>
		<row book="45" chapter="10" verse="13-17" tag="">[13] Lai Siangtho in zong, “Topa tungah huhna a ngen khempeuhte in hotkhiatna a ngah ding uh hi,” ci hi. [14] Ahi zongin a up loh pa uh tungah kua in thu ngen thei ding ahi hiam? Ama thu za ngei kei leh kua in a thu um thei ding ahi hiam? Ama thu kigen kei leh kua in za thei ding ahi hiam? [15] A gen dingin kisawl kei leh kua in a thu gen thei ding ahi hiam? Tua ahih manin Lai Siangtho sungah, “Lungdamna thu a hilh dingin a hong pai mite hangin kinuam mahmah hi,” ci-in kigelh hi. [16] Ahi zongin Isaiah in, “Topa aw, ka thugente uh kua in um ahi hiam?” a cih mah bangin Lungdamna Thu a za mi khempeuh in um kim lo uh hi. [17] Tua ahih ciangin zakna panin upna hong piangthei a, Khrih thu up nading pen hilhna panin hong piangthei pan hi.</row>
		<row book="45" chapter="12" verse="6" tag="">[6] Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian’ thu gentheih nading siamna ahih leh i upna neihzah tawh kizui-in gen ni.</row>
		<row book="45" chapter="12" verse="11" tag="">[11] Thadah kei unla, nakpitakin na sem un. Lawp mahmahna lungsim tawh Topa’ na sem un.</row>
		<row book="45" chapter="13" verse="4" tag="">[4] Ukna thuneite pen note’ hoih nadingin Pasian’ nasemte ahi uh hi. Ahi zongin a sia-in na gamtat uhleh gim hong pia taktak ding uh ahih manin na lau ding uh ahi hi. Bang hang hiam cih leh amaute pen Pasian’ nasemte hi a, a sia-in a gamta mite tungah Pasian’ hehna bangin gim a pia dingte ahi uh hi.</row>
		<row book="45" chapter="15" verse="16-20" tag="">[16] Gentail mite tungah na a sem dingin Khrih Jesuh sawltak hih theih nading hamphatna lianpi Pasian in kei a hong piakna hang ahi hi. Gentail mite pen Kha Siangtho in Pasian’ tungah a piak, ama santheih biakpiaknate a suahtheih nadingin Pasian kiang panin a hong pai Lungdamna Thu ka hilhna-ah siampi bangin na ka sem hi. [17] Tua ahih manin Khrih tawh kikopin Pasian a’ ding na ka sepna-ah kei ka kisathei mahmah hi. [18] Kha Siangtho’ vangliatna tawh lim le na lamdangte zangin, Gentail mite in Pasian thu a zuihtheih nadingun Khrih in ka thatang le ka kam ka muk a zatna thute bekah hangtakin genin ka telkheh ding hi. Tua ahih manin Jerusalem khua panin Illyrikam gam ciang dong ka zinna khempeuhah Jesuh Khrih hangin Lungdamna Thu ka hilh khinzo hi. [19] Kha Siangtho’ vangliatna tawh lim le na lamdangte zangin, Gentail mite in Pasian thu a zuihtheih nadingun Khrih in ka thatang le ka kam ka muk a zatna thute bekah hangtakin genin ka telkheh ding hi. Tua ahih manin Jerusalem khua panin Illyrikam gam ciang dong ka zinna khempeuhah Jesuh Khrih hangin Lungdamna Thu ka hilh khinzo hi. [20] A tawntungin keima tup thu in: Mi khatpeuh in a patsa nasep maban, oltakin zomin a sem mi ka suahkhak loh nadingin Khrih thu a kizak ngei nai lohna munte bekah Lungdamna Thu hilh ding keima utna ahi hi.</row>
		<row book="45" chapter="15" verse="31" tag="">[31] Judea gam sunga a om thu um lo mite in kei hong gimsakkhak loh nading le Jerusalem khua-a a om Pasian mite a dingin nasepnate lungdam takin a hong santheih nadingun thu hong ngetsak un.</row>
		<row book="46" chapter="1" verse="17-18" tag="">[17] Khrih in tuiphum nasep a sem dingin kei hong sawl lo a, Lungdamna Thu a hilh dingin a hong sawl bek ahi hi. Ka thuhilhna-ah zong thugen siamna le pilna a nei ka hi kei hi. Tua bang hi kei hen la, pilna le gen siamna a nei hi leng, Khrih in singlamteh tunga a thuakna thu in vangliatna a neihna hang kisa lo kha ding hi. [18] Bang hang hiam cih leh sihna a thuak mite a dingin singlamteh tungah Khrih sihna thu pen a haihuai thu ahi hi. Ahi zongin hotkhiatna a ngah eite a dingin Pasian’ vangliatna ahi hi.</row>
		<row book="46" chapter="1" verse="26-28" tag="">[26] Sanggamte aw, Pasian in note hong sap laitakin na omzia uh ngaihsun un. Leitung mite’ hong muhna panin note a tamzaw, mipil na hi kei uh a, mi vanglian zong na hi kei uh a, mi thupi zong na hi kei uh hi. [27] Ahi zongin Pasian in mipilte a maizumsak nadingin mihaite hong teel a, mi thahatte a maizumsak nadingin mi thaneemte a hong teel hi. [28] Leitung mite in thupi a sakte uh a suksiat theih nadingin Pasian in leitung mite’ simmawh a niamte, bangmahin a ngaihsut loh uh mite a teel hi.</row>
		<row book="46" chapter="2" verse="1-5" tag="">[1] Sanggamte aw, Pasian’ thu hilhin note kiangah kong pai lai-in, mipilte’ zat kam thukpipi le pilna kamte ka zang kei hi. [2] Bang hang hiam cih leh note kiangah ka om laitakin singlamteh tungah Jesuh Khrih a sihna thu simloh thudang peuhmah ngaihsut loh dingin ka ngaihsutsa ahi hi. [3] Tua ahih manin note kiangah kong pai lai-in thaneemin, launa tawh ka ling a, [4] thu ka hong hilh ciangin zong leitung mipilte’ zat kammalte le siamnate ka zang kei a, Pasian’ Kha Siangtho vangliatna tawh thu ka hong hilh hi. [5] Tua ahih manin note’ thu upna pen mihingte’ pilna hang hi loin, Pasian’ vangliatna hangin a um na hi uh hi.</row>
		<row book="46" chapter="3" verse="5-7" tag="">[5] A taktakin ci lehang, Apollos i cihte, Paul i cihte, bangpi hi zenzen ka hi uh hiam? Note in thu na uptheih nadingun Pasian’ nasemte ka hi lel uh hi. Topa in kote’ sep dingin a hong piak nasep tuak a sem ka hi lel uh hi. [6] Keima nasep pen khaici vawh hi a, Apollos’ nasep pen tuibuah hi a, ahi zongin a khangsak pa ahihleh Pasian ahi hi. [7] Khaici vawh pa le tuibuak pa a thupi hi lo a, a khangsak Pasian a thupi hi bek hi.</row>
		<row book="46" chapter="9" verse="13-14" tag="">[13] Biakinn-ah nasem dingin a kicial mite in biakinn mah panin an ngah uh a, biakna tau-ah na a semte in biakna sa mah a ngahna uh thei lo na hi uh hiam? [14] Tua mah bangin lungdamna thu a hilhte in tua nasepna mah panin nuntakna a ngah nading uh Topa’ thupiak ahi hi.</row>
		<row book="46" chapter="9" verse="16-23" tag="">[16] Lungdamna thu ka hilh hangin kisialh nading thu bangmah om lo hi. Bang hang hiam cih leh tua thu a hilh ding mahin a hong kisawl ahi hi. Tua ahih manin lungdamna thu hilh kei leng kei a dingin a dahhuai mahmah ahi hi. [17] Keima utthu tawh a sem hi leng sep thaman ka lamen ding hi. Ahi zongin Pasian in a sem dingin hong sawl ahih manin ka sep ding nasep a sem ka hi hi. [18] Tua ahihleh ka sep thaman bang ahi hiam? Ka thaman pen, lungdamna thu tawh kisai ka sepna-ah thaman ngen loin, a khongin Lungdamna Thu hilh ding hamphatna ka neihna ahi hi. [19] Kei pen kuama khutnuai mi hi loin a suakta mi hinapi-in, mi a tam theithei ka ngahzawh nadingin mi khempeuh’ khutnuai mi-in ka kibawl hi. [20] Jew mite lakah na ka sep ciangin amaute ka ngahzawh nadingin Jew mite khat mah bangin ka gamta a, Moses Thukham ka zuih ding a kisap loh hangin a zuite ka ngahzawh nadingin amaute lakah na ka sep ciangin amaute mah bangin ka gamta hi. [21] Tua mah bangin Jew mite’ Thukham in a huam loh Gentail mite lakah na ka sep ciangin amaute ka ngahzawh nadingin Gentail mite bangmahin ka gamta hi. Hih bangin ka gen ciangin Pasian’ thukham a zui lo, cihna hi loin Khrih’ thukham zui-in a gamta ka hi hi. [22] Upna neu mite lakah na ka sep ciangin amaute ka ngahzawh nadingin amaute mah bangin ka gamta hi. Tua ahih manin ahih theihna lam peuhpeuhah mite ka ngahzawh nadingin mi khempeuh’ ngeina ka zui hi. [23] Hih bangin ka gamtatna pen amaute tungah Lungdamna Thu ka tuttheih nading le keima nasep hoihtakin ka septheih nading ka deihna ahi hi.</row>
		<row book="46" chapter="14" verse="3" tag="">[3] Ahi zongin Pasian’ thu a hilhte pen mite tungah thugen hi a, mite tungah huhna, hanthotna, le hehnepna a pia ahi hi.</row>
		<row book="46" chapter="16" verse="9" tag="">[9] Hong langpang tampi a om tei hangin limtakin na septheih nading lam tampi tak a om hi.</row>
		<row book="46" chapter="16" verse="15-16" tag="">[15] Sanggamte aw, Stefanas-te innkuan pen Akhaia gam sunga thu um masa pente ahihna le Pasian’ mite a dingin nasem dingin a kipia mite ahihna thu na thei uh hi. [16] Tua bang mite le amaute tawh tua bangmahin na a semkhawm mite’ thu na man nadingun ka hong thum hi.</row>
		<row book="47" chapter="2" verse="12-14" tag="">[12] Khrih hangin lungdamna thu a hilh dingin Troas khua ka tun ciangin tua lai-ah nasep theih nadingin Topa in lampi hong honsakna thu ka mu hi. [13] Ahi zongin tua lai-ah i sanggampa Titus na om lo ahih manin ka lungsim om thei nawn lo hi. Tua ahih manin tua lai-a om mite nusia-in Masedonia gamah ka paisuak hi. [14] Ahi zongin Pasian tungah lungdam mahmah nading thu a om hi. Khrih tawh ka kipawlna hangun gualzawhna tawh Khrih a paina khempeuhah Pasian in kote hong zuisak hi. Mun khempeuhah paknamtui a kizelh bangin Khrih thu theihna a kizelsak dingin Pasian in kote hong zang hi.</row>
		<row book="47" chapter="4" verse="1" tag="">[1] Pasian in hong hehpihna tawh hih nasep hong pia ahih manin ka thaneem hetkei uh hi.</row>
		<row book="47" chapter="4" verse="3-5" tag="">[3] Lungdamna thu ka hilhte uh kitel lo ahihleh zong siatna a thuak mite a’ ding bekin a kitel lo hi ding hi. [4] Tua bang mite pen hih leitung pasian gilote in a lungsim mit uh tawsak ahih manin um lo uh a, Pasian tawh a kibang teekteek Khrih minthanna hangin amaute tungah a hong taang lungdamna thu khuavak mu thei lo uh hi. [5] Bang hang hiam cih leh kote’ hilh thu pen komau’ thu hi lo a, Khrih Jesuh pen Topa ahi hi, ci-in a hilh ka hi uh a, kote pen Khrih hangin nomau’ na a semte ka hi uh hi.</row>
		<row book="47" chapter="5" verse="11" tag="">[11] Pasian zahtak nading thu ka lungsim uhah om tawntung ahih manin mite ka zolzawh nadingun ka hanciam uh hi. Pasian in kote’ lungsim teltakin hong thei a, note in zong na lungsim uhah kei hong thei dingin ka hong um hi.</row>
		<row book="47" chapter="6" verse="3-4" tag="">[3] Ka nasepna uhah mite in mawhna hong zon ding uh ut lo ka hih manun kuamah ka nawngkaisak khak loh nadingun ka hanciam uh hi. [4] Tua ahih manin ka sepna khempeuh uhah Pasian’ nasemte ka hihna uh ka kilangsak uh a, lungduai takin gimna, haksatna, lungkhamnate ka thuak uh hi.</row>
		<row book="47" chapter="12" verse="14-17" tag="">[14] Tu-in kong hawh nading pen a thumvei nading hita a, note’ gim nadingin bangmah ka hong ngen het kei ding hi. Keima deih pen note’ sumlepaite hi loin note mahmah na hi uh hi. A taktakin ci lehang, tate in nu le pate a huh ding hi lo a, nu le pate in tate a huh ding hizaw hi. [15] Note ka hong huhtheih nadingin lungdamtakin ka neih khempeuh kong piaknop banah keima pumpi mahmah zong ka hong kipia nuam hi. Tuazah takin ka hong itna pen it lohna tengin hong nei zawsop ding na hi uh hiam? [16] Sumlepai vai-in note themkhat zong ka hong gimsak hetlohna na theihsa uh ahi hi. Ahi zongin mi pawlkhatte in, kei pen ngian zangin khemna tawh a lamdang khatah sum tamzaw ka ngah nading a vaihawmin hong gen uh hi. [17] Note kiangah ka hong paisak mite tungtawnin note kiang panin keima hamphat nading bang la ka hi hiam?</row>
		<row book="47" chapter="12" verse="19" tag="">[19] Note mai-ah ka mawhna uh a kiphelphel bang khatin na hong ngaihsut khak uhleh tua bang hi lo hi. Lawmte aw, ka hihna khempeuh uh note’ phattuam nading ka deihna uh tawh Khrih in kote’ gen ding a hong deih bangin Pasian’ mai-ah thu genin nasem ka hi uh hi.</row>
		<row book="48" chapter="1" verse="1" tag="">[1] Mihingte’ hong sehna le hong sawlna tawh sawltak na a sem hi loin, Jesuh Khrih le sihna panin tua Jesuh a thosakkik Pasian’ hong sawlna tawh sawltak na a sem keimah Paul in Galati gam a om pawlpi tuamtuamte tungah lai ka hong khak hi.</row>
		<row book="48" chapter="1" verse="10" tag="">[10] Hih bangin thu ka gen ciangin mite’ hong pahtak theih nading a zong tawh kibang na hong sa uh hiam? Mite’ pahtak ding a ut ka hi kei a, Pasian’ hong pahtak ding a hanciam ka hi hi. Mihingte’ hong pahtak theih nadingin a gamta hi zenzen leng, Khrih’ nasem ka hi kei ding hi.</row>
		<row book="48" chapter="2" verse="7-9" tag="">[7] Amaute in genthuah ding a neih gen loh, Jew mite tungah lungdamna thu hilh ding nasep, Pasian in Peter tungah a piak mah bangin, Gentail mite tungah lungdamna thu hilh nading nasep, Pasian in kei tungah a hong piakna thu a muzaw uh hi. [8] Bang hang hiam cih leh Jew mite lakah sawltak nasep a sem dingin Peter a koih mah bangin Gentail mite lakah sawltak nasep a sem dingin Pasian in kei a hong koih hi. [9] Makai a kinei James, Peter, le Johan-te in Gentail mite lakah nasem dingin Pasian in kei hong sehna thu thei uh ahih manin, Pasian sungah nasemkhawm khat ihi hi, cih hong lahna uh limin kei le Barnabas tawh khut kiletna hong bawl uh hi. Kei le Barnabas in Gentail mite lakah na semin amaute in Jew mite lakah na a sep nading uh thukimna ka nei uh hi.</row>
		<row book="48" chapter="6" verse="6" tag="">[6] Pasian thu hilhna a za mipa in ama neih na hoihte khempeuh zong, amah a hilh pa tawh zangkhawm tahen.</row>
		<row book="49" chapter="3" verse="7" tag="">[7] Tua lungdamna thuhilh a sem dingin Pasian in a tuam vilvelin ama vangliatna tawh kei a hong seh hi.</row>
		<row book="49" chapter="5" verse="17" tag="">[17] Tua ahih manin hai ommawk kei unla, Topa in bang a sem dingin hong deih ahi hiam, ci-in kan un.</row>
		<row book="49" chapter="6" verse="5-7" tag="">[5] Silate aw, launa le linna tawh na leitung tote uh thu mang unla, Khrih’ na na sep uh mah bangin lungsim takpi tawh na na sepsak un. [6] A hong pahtak ding uh deihna tawh amaute’ muhsung bekin tuaci gamtat kei unla, Khrih’ sila na hihna hangun Pasian’ hong deih bangin lungsim takpi tawh na sem un. [7] Mihingte’ na a sem bang lelin kingaihsun loin Topa’ na a sem bangin kingaihsun unla, thanopna tawh sem un.</row>
		<row book="49" chapter="6" verse="19-21" tag="">[19] Thu ka hilhtheih hun ding ciangin lungdamna thusim hangtakin ka hilhkhiat theih nadingin Pasian in ka thugen ding hong hilh nadingin kei a dingin zong thu na ngetsak ta un. [20] Pasian’ thu genin taangmi ka sepna hang mahin sikkhau khihna thuakin thongkia ka hih manin ka hilh dingin a kilawm bangin hangtakin ka gen ngam nadingin thu hong ngetsak ta un. [21] Ka septe le ka omzia khempeuh na theih nadingun Topa thu sungah i sanggam, thuman takin na a sem Tikhikas in note kiangah thu khempeuh a cingin hong gen ding hi.</row>
		<row book="50" chapter="1" verse="17-18" tag="">[17] Pawlkhatte in ahihleh lungsim hoih tawh hi loin ka thongkiatna-ah na ka sak semsem theih nadingin kei hong demna-in Khrih thu a hilh uh hi. [18] Ahi zongin phamawh ka sa kei hi. Lungsim hoih tawh a kihilh a, lungsimkhem tawh a kihilh ahi zongin, bangbang hitaseleh Khrih’ thu gen uh ahih nungsang, kei ka lungdam hi.</row>
		<row book="50" chapter="1" verse="21-23" tag="">[21] Bang hang hiam cih leh Khrih a’ ding bekin a nungta ka hi a, si taleng zong kei a dingin hoihzaw semsem lai hi. [22] Leitung pumpi nungta lai hi leng na a manpha tampi semthei ding ka hih manin, sih ding le hin ding ka teelsawn ding ka thei kei hi. [23] Hih thu nih khentat hak ka sa mahmah hi. Kei a dingin hoihzaw thampek ahih manin leitung pumpi si-in Khrih tawh omkhawm ding ka ut hi.</row>
		<row book="50" chapter="2" verse="29-30" tag="">[29] Khrih nasepna-ah note in pumpi tawh na hong huhkim theih loh manun note’ tangin amah in kei a hong huh manin a nuntakna hong pia-in sihlawh dektak hi. Tua ahih manin hih bang mite na zahtakbawl mahmah unla, Topa’ nasem taktak hi, ci-in lungdam takin na limbawl un. [30] Khrih nasepna-ah note in pumpi tawh na hong huhkim theih loh manun note’ tangin amah in kei a hong huh manin a nuntakna hong pia-in sihlawh dektak hi. Tua ahih manin hih bang mite na zahtakbawl mahmah unla, Topa’ nasem taktak hi, ci-in lungdam takin na limbawl un.</row>
		<row book="51" chapter="1" verse="23" tag="">[23] Ahi zongin note in lungdamna thu na zak cil lai-un na neih uh lametna panin ling hetloin, bulkip nei-in citakin na om paisuak ding uh ahi hi. Tua lungdamna thu mah keimah Paul in hilhin ka sepbel hi a, leitung mun khempeuhah a kihilh lungdamna thu mah ahi hi.</row>
		<row book="51" chapter="1" verse="27-28" tag="">[27] Pasian in mi khempeuh a dingin a koihcing hih a thupi a deihhuai a thusim pen ama mite tungah pholak ding a sawm ahi hi. Tua thusim in: Khrih tawh a kipawlte in Pasian tawh minthanna ngahkhawm ding hi, cihna ahi hi. [28] Tua ahih manin a milip tungah Khrih’ thu ka hilh uh a, Khrih tawh a kipawlna uh hangin a milipin a khangcingin Pasian’ omna-ah ka tunpih theih nadingun a milip tungah hilhin ka genkhol uh hi.</row>
		<row book="51" chapter="3" verse="23-24" tag="">[23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un. [24] Topa in note tungah thaman a hong piak ding lamtak phawk gige un. Tua bangin na sepna uhah Khrih Topa’ na a semsem na hi uh hi.</row>
		<row book="51" chapter="4" verse="2" tag="">[2] Lungsim takpi tawh thu ngen tawntung unla, kidawm kawmin lungdamna tawh thu ngen un.</row>
		<row book="51" chapter="4" verse="17" tag="">[17] Tua ciangin Arkhippas kiangah, “Pasian a dingin nasepna nang tungah hong kipia pen hoihtakin na zo in,” ci-in na gen un.</row>
		<row book="52" chapter="1" verse="5" tag="">[5] Bang hang hiam cih leh note kiangah Lungdamna Thu ka hong hilh lai-un kam bek tawh a hong gen hi loin, Kha Siangtho’ vangliatna le Lungdamna Thu a man taktak hi, ci-in theihna tawh a hong pai ka hi uh hi. Note kiangah ka om laitakun note’ phattuam nadingin ka sep ka bawlna khempeuh uh na thei uh hi.</row>
		<row book="52" chapter="1" verse="9-10" tag="">[9] Note kiangah ka hong pai lai-un kote na hong limbawlna thu uh, le a nungta a man Pasian’ thu zui-in a bia ding le, [10] a hong tung ding Pasian’ hehna panin eite a hong honkhia, sihna panin Pasian in a thawhsakkik a Tapa Jesuh, van panin a hong pai ding ngak dingin milim paisanin Pasian’ lamah na kiheina uh thute mi khempeuh in gen belin a nei uh hi.</row>
		<row book="52" chapter="5" verse="12-13" tag="">[12] Sanggamte aw, Topa in note lam a hong lak ding le a hong makai dingin a seh, note lakah na a hong sem mite, a kilawm a kituakin zahtakbawl un. [13] Amau’ nasepna hangin amaute nakpitakin itbawlin zahtak un. Note khatlekhat kilem takin na om un.</row>
		<row book="53" chapter="2" verse="14-15" tag="">[14] Topa Jesuh Khrih tawh minthanna na ngahkhawm theih nadingun note tungah ka hong hilh uh Lungdamna Thu tawh hih nopsakna ah Pasian in note a hong sam ahi hi. [15] Tua ahih ciangin sanggamte aw, kam tawh ahi a, lai tawh ahi zongin ka hong hilh uh thumante limtakin zui unla, kiptakin om un.</row>
		<row book="54" chapter="1" verse="12" tag="">[12] Hih bangin na sepzawh nadingin thatang hatna a hong pia i Topa Khrih Jesuh tungah ka lungdam hi. Ama nasem dingin kei hong muangin hong seh ahih manin ka nuam hi.</row>
		<row book="54" chapter="2" verse="7" tag="">[7] Hih ka gen thu pen zuau ahi lo, thu taktak a gen ka hi a, Gentail mite lakah upna thu le hih thuman a gen dingin sawltak na semin thu a hilh dingin kei a hong kisawl ahi hi.</row>
		<row book="55" chapter="1" verse="11" tag="">[11] Hih a thak Lungdamna Thu hilhin a taangko ding le sawltak na a sem dingin kei a hong kikoih ahi hi.</row>
		<row book="55" chapter="2" verse="2-4" tag="">[2] Mi tampite’ theihin ka thuhilh, na zaksa thu khempeuh, midangte a hilhsawn thei dingin a citak mite tungah hoihtakin a zuih dingun na hilh in. [3] Khrih Jesuh’ galkap hoih hihna tawh thuak dingin a kisam khempeuh na na thuak in. [4] Galkap a semlai mipa in ama tungah a om bupa a lungkimsak theih nadingin na sem ahih manin tualsung mite’ nasep tawh thuahkhawm lo hi.</row>
		<row book="55" chapter="2" verse="8-9" tag="">[8] Lungdamna Thu ka hilhna sungah ka gen mah bangin David’ suan, sihna panin a kithosak Jesuh Khrih na na phawk in. [9] Ama hangin a kingah Lungdamna Thu ka hilh manin gimna ka thuak a, mithat bangin sikkol hong kibulh hi. Pasian’ thu ahihleh sikkol kibulh thei lo hi.</row>
		<row book="55" chapter="2" verse="15" tag="">[15] Pasian’ thuman a mantakin hilhin, na nasepna-ah maizumna thuak loin, Pasian’ pahtakna na ngahtheih nadingin na siam tawpin hanciam in.</row>
		<row book="55" chapter="2" verse="21" tag="">[21] Mi khatpeuh a hoih lo na khempeuh panin kikemin a siangtho takin a om nakleh na hoih nam khempeuh a sem dingin a Topa tungah ki-apin, a Topa tungah a manpha suak ahih manin a thupi diakte-ah amah kizang ding hi.</row>
		<row book="55" chapter="2" verse="24-26" tag="">[24] Topa’ na a sem mite, kitot a hatte hi lo ding a, mi khempeuh tungah lungsim nemin, thugen siamin, thuakzawhna nei-in, [25] thunem tawh a langte’ hoih lohna a puahtheite hi ding hi. Tua bang hileh Pasian in amaute kisiksak thei ding a, thuman thutak hong thei-in, [26] Dawimangpa in ama deihna bangin a gamta dingin a mat khit hangin ama thang panin amaute suakta khathei ding uh hi.</row>
		<row book="55" chapter="3" verse="16" tag="">[16] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi.</row>
		<row book="55" chapter="4" verse="2-5" tag="">[2] hunhoih hunsia cih khen tuan loin Pasian’ thu hilh ding na kin ngaihsut nading, lungduaina tawh mite’ lungsim zo-in, mite taii-in, hanthawnin na hilh nadingin thu a hong pia ka hi hi. [3] Mite in thuman a ngaih nop loh hun, amaute’ deihna bek a zuihnop hun, amaute’ zaknop thute bek a gen ding sia a cial thuahthuah hun hong tung ding hi. [4] Amaute in thuman thutak ngainuam nawn loin tangthu phuahtawm peuh ngaihsutpi-in nei ding uh hi. [5] Ahi zongin nang na hih leh thu khempeuhah na lungsim ki-ukin haksatnate na thuak inla, Pasian’ thugen nasep semin, na nasepna-ah maa na tun in.</row>
		<row book="58" chapter="2" verse="2-3" tag="">[2] Vantung mite in hong gen thute thuman hi a, tua thu a palsatte in a kilawm bangin gim thuak ding uh hi. [3] Tua ahih manin a thupi mahmah hih hotkhiatna thudon loin i om leh suahtakna om thei ngei lo ding hi. A masa-in Topa mahmah in hotkhiatna thu hong pulak a, tua thu a za mite in thuman ahihna thu eite tungah hong gen leuleu uh hi.</row>
		<row book="58" chapter="11" verse="16" tag="">[16] Ahi zongin amaute’ lunggulh pen leitung sangin a hoihzaw vantung gam ahi hi. Pasian in amaute a dingin khuapi khat na vaihawmsak ahih manin, tua bang mite in amah pen ka Pasian uh hi, ci-in a gen ding uh Pasian in maizumna in na ngaihsun lo hi.</row>
		<row book="58" chapter="13" verse="7" tag="">[7] Note tungah Pasian’ thu a hong gen, nidanga na makai masate uh phawk un. Amaute’ nuntakna le a sihna ziate uh ngaihsun unla, amaute’ upna bang na neih nadingun hanciam un.</row>
		<row book="59" chapter="1" verse="1" tag="">[1] Pasian le Topa Jesuh Khrih sila keimah James in Leitung mun khempeuhah kithehthangin a om minam sawm le nihte tungah hopihna lai ka hong gelh hi.</row>
		<row book="59" chapter="5" verse="20" tag="">[20] tua bangin a khial mite lam manah a tunpihkik mipa in a khial mite a sih nading panin honkhia-in, mawhna tampi a mai nadingin na a sempa ahihna thu na phawk un.</row>
		<row book="60" chapter="1" verse="12" tag="">[12] Vantung panin a hong kisawl Kha Siangtho’ vangliatna tawh thu a gen thupuakte’ tung panin na zak uh Thute mah kamsangte in a gen laitakun, tua a thugente uh amaute a’ ding hi loin note a’ ding ahihna thu, Pasian in tua kamsangte tungah a na genzo hi. Vantung mite nangawn in hih thute a theihtelnop khat uh ahi hi.</row>
		<row book="60" chapter="3" verse="15" tag="">[15] Na lungsim sung uhah Khrih zahtakbawl unla, amah Topa-in nei un. Note’ lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna le zahtakna lim tawh gen un.</row>
		<row book="60" chapter="3" verse="18-19" tag="">[18] Khrih mahmah zong note a dingin si a, Pasian’ kiangah hong tunpih theih nadingin mihoih khat pen mihoih lote’ mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi. [19] Tua kha nuntakna tawh va pai-in thongkia-in a om khate kiangah thu a va hilh hi.</row>
		<row book="61" chapter="3" verse="9" tag="">[9] Mi pawlkhatte’ ngaihsut bangin Topa in a kamciamna a hong tungsak hak hi zenzen lo hi. Note khat beek in siatna na thuakkhak ding uh deih loin na vekpi-un na kisik ding uh deih ahih manin hong pai nai lohna pen note hong khualna hizaw hi.</row>
		<row book="65" chapter="1" verse="23" tag="">[23] meiphual sung panin dawhkhiat bangin midangte na honkhia un. Mi pawlkhatte’ mawhna-ah note zong na siatkhak loh nadingun kidop kawmna tawh na huh unla, amau’ gamtat hoih lo mawhnate na mudah un.</row>
		<row book="66" chapter="3" verse="8" tag="">[8] Note’ nasepnate ka thei hi. Na tha uh a hat loh hangin ka thu zui-in kei tungah na hong cihtakna uh ka thei hi. Tua ahih manin kuamah in a khak zawh loh ding kong, note’ mai-ah honsa-in ka koih hi.</row>
		<row book="66" chapter="5" verse="4" tag="">[4] Tua laizial phelin a sung a en dingin a kilawm kuamah kimu lo ahih manin nakpitakin ka kap hi.</row>
		<row book="66" chapter="7" verse="14-15" tag="">[14] “Ka thei kei hi, topa aw. Nangmah in na theizaw ding hi,” ka ci hi. Tua ciangin amah in keima kiangah, “Hih mite pen bawlsiatna lianpi thuakin a hong suakta mite ahi uh hi. Amaute in a puan uh sawpsiangin Tuuno sisan tawh a paaksak uh ahi hi. [15] Tua ahih manin Pasian’ tokhom mai-ah amaute ding uh a, sun le zanin a biakinn sungah ama na sem uh hi. Tokhom tungah a tupa in amaute ompihin a hu ding hi.</row>
		<row book="66" chapter="11" verse="3" tag="">[3] Ka teci nihte puanhampi silhin ka paisak ding a, amaute in ni tulkhat zanih sawmguk sung Pasian’ thu a gen ding uh hi,” hong ci hi.</row>
		<row book="66" chapter="12" verse="10-11" tag="">[10] Tua ciangin vantungah nakpitakin awging khat ka za a, “Tu-in Pasian in hong honkhia khinta a, kumpi vangliatna a neihna hong lakkhia khinta a, ama Khrih in aana a neihna thu lakkhia khinta hi. Bang hang hiam cih leh a sun a zanin eite’ Pasian’ mai-ah dingin i sanggamte mawhsakna a gen tawntungpa, tu-in vantung panin kilawnkhia khinta hi. [11] I sanggamte in Tuuno sisan le thuman a genna uh tawh amah na zo uh a, a nuntakna nangawn uh na pia ngam uh hi.</row>
		<row book="66" chapter="14" verse="15" tag="">[15] Biakinn sung panin vantungmi khat hong paikhia a, meiipi tungah a tu mipa nakpitakin samin, “Leitung mite lak dingin min mahmah a, a lak hun hong tungta ahih manin na phiaukawi tawh at in,” a ci hi.</row>
	</category>
	<category id="87">
		<row book="1" chapter="20" verse="11-12" tag="">[11] Abraham in, “Hih lai munah Pasian zahtakna om het lo hi. Ka zi’ hangin amaute in kei hong that ding hi, ci-in ngaihsun kha ka hih manin hih bangin a gamta ka hi hi. [12] Tua tham loin a taktakin amah ka sanggamnu mah ahi hi. Pa kikhat, nu tuam ka hi uh a, amah ka tenpih ahi hi.</row>
		<row book="2" chapter="1" verse="21" tag="">[21] Naudomte in Pasian zahtak uh ahih manin amah in amaute tungah suanlekhak a pia hi.</row>
		<row book="2" chapter="14" verse="31" tag="">[31] Israel mite in Egypt mite’ tungah TOPA’ bawl nasepna lianpi mu uh a, mite in TOPA a zahtak uh hi. Amaute in TOPA le ama nasem Moses a um uh hi.</row>
		<row book="2" chapter="20" verse="18-20" tag="">[18] Tu-in mite khempeuh in vangingte, peengkul aw, le mual meikhu thu a theihtel uh ciangin, lau-in a ling uh hi. Amaute a gamla-ah ding uh a, [19] Moses kiangah, “Nangmah in kote kiangah thu hong gen in; kote in ka ngai ding uh hi. Ahi zongin kote si kha ding ka hih uh ciangin ko tungah Pasian hong gensak kei in,” a ci uh hi. [20] Moses in mite kiangah, “Lau kei un; bang hang hiam cih leh note khialkha loin amah na kihtak theih nadingun note’ tungah a laktel dingin Pasian hong pai ahi hi,” a ci hi.</row>
		<row book="3" chapter="19" verse="14" tag="">[14] Note in bilngongte phuisam loin, mittawte’ mai-ah a puk theih nading na na koih kei ding uh a, note in na Pasian uh na zahtak ding uh hi; kei pen TOPA ka hi hi.</row>
		<row book="3" chapter="25" verse="17" tag="">[17] Note khatlekhat kikhem loin na Pasian uh na zahtak ding uh hi; bang hang hiam cih leh kei pen TOPA ka hi hi.</row>
		<row book="5" chapter="5" verse="29" tag="">[29] Amaute le a suan a khakte uh a nopsak tawntung theih nadingun keimah zahtak ding le ka thupiak khempeuh zuih ding hih bang ngaihsutna nei tawntung le-uh ka deih ahi hi.</row>
		<row book="5" chapter="6" verse="13" tag="">[13] TOPA na Pasian uh na zahtak ding uh hi. Ama na bek na sem ding uh a, ama min tawh na kiciam ding uh hi.</row>
		<row book="5" chapter="6" verse="24" tag="">[24] Tuhuna bangin i nuntak theih nadingin amah in eite’ hoih tawntung ding a deihna-in, TOPA i Pasian zahtakin hih thukhamte khempeuh i zuih ding TOPA in thu hong pia hi.</row>
		<row book="5" chapter="10" verse="12-13" tag="">[12] “Israel-te aw, tu-in, TOPA na Pasian uh zahtak ding, ama lampite tot ding, amah it ding, na lungsim khempeuh uh le na nuntakna khempeuh uh tawh TOPA note’ Pasian’ na sep ding, [13] le nomau’ hoih nadingin tuni-a kong gen thupiaknate le TOPA’ thukhamte zuih ding cih simloh, TOPA na Pasian un note’ tung panin bang dang hong kal ahi hiam?</row>
		<row book="5" chapter="10" verse="20" tag="">[20] TOPA note’ Pasian na zahtak ding uh a, ama na semin, amah beelin, ama min tawh na kiciam ding uh hi.</row>
		<row book="5" chapter="17" verse="19" tag="">[19] Hih thukham sunga thute le hih ngeinate kemin zuihna tawh TOPA a Pasian zahtak ding a theih nading, a mipihte tungah ama lungsim a kiliatsak loh nading, thupiaknate them khat zong a pelh loh nading, le Israel-te sung ahi ama kumpi gam sungah amah le a tate saupi a om theih nadingin amah in a nuntak sung tawntung tua sunga thute sim ding hi.</row>
		<row book="5" chapter="31" verse="12-13" tag="">[12] Jordan galkhatah a luah dingin na paina uh gamah na nuntak laitengun amaute in a thu za-in TOPA na Pasian uh zahtak ding a theih nading, le hih thukham thute khempeuh limtakin a sep theih nading, le hih thu a thei nai lo amau’ tate in TOPA na Pasian uh zahtak ding a theih nadingun, numei, pasal, le naupangte, le na khuapite uh sunga om peemtate, mi khempeuh khawm un,” a ci hi. [13] Jordan galkhatah a luah dingin na paina uh gamah na nuntak laitengun amaute in a thu za-in TOPA na Pasian uh zahtak ding a theih nading, le hih thukham thute khempeuh limtakin a sep theih nading, le hih thu a thei nai lo amau’ tate in TOPA na Pasian uh zahtak ding a theih nadingun, numei, pasal, le naupangte, le na khuapite uh sunga om peemtate, mi khempeuh khawm un,” a ci hi.</row>
		<row book="6" chapter="4" verse="24" tag="">[24] TOPA vanglian mahmah hi, ci-in leitung mi khempeuh in a theih nading le TOPA na Pasian uh na zahtak tawntung theih nading uh ahi hi,” a ci hi.</row>
		<row book="6" chapter="24" verse="14" tag="">[14] “Tua ahih ciangin tu-in TOPA zahtak unla, lungsim tak le thumanna tawh ama na sem un. Na pu na pate un Gun gal le Egypt gam sungah a biak uh pasian-te koihkhia unla, TOPA’ na sem un.</row>
		<row book="9" chapter="12" verse="14" tag="">[14] Note in TOPA zahtakin ama na sem a, ama aw ngai-in TOPA’ thupiakna na langpan’ kei uh a, note a hong uk kumpipa le na Pasian uh na zuih uhleh thu hong nuam ding hi.</row>
		<row book="9" chapter="12" verse="24" tag="">[24] TOPA zahtak unla, na lungsim khempeuh uh tawh citakin ama na sem un; bang hang hiam cih leh note a dingin amah in na lian hong bawlsaksate ngaihsun un.</row>
		<row book="10" chapter="23" verse="3-4" tag="">[3] Israel Pasian kampau khin a, Israel a hupa in kei kiangah hong ci khin hi: Mi khat in mite tungah thutang takin ukin Pasian zahtakna tawh limtakin a uk ciangin [4] amah pen amaute tungah zingsang khuavak bangin taang ziazua a, meii kaai loh ni zingsang a ni taangkhia, leilak panin lopate a selsak guahtui tawh kibang hi.</row>
		<row book="14" chapter="17" verse="10" tag="">[10] Tua ciangin Judah gam kimkotah a om kumpi gam khempeuh tungah TOPA kihtakna om a, amaute in Jehoshafat do ngam nawn lo uh hi.</row>
		<row book="14" chapter="19" verse="7-9" tag="">[7] Tu-in note in TOPA zahtak unla, na hihnate uhah kingaihsun un. Bang hang hiam cih leh TOPA i Pasian in thuman heikhiatna, mi deidanna, le sumgolh laknate deih lo hi,” a ci hi. [8] Tua tham loin, TOPA a dingin thukhenna a pia ding le thuneite a khensak dingin Levi mite le siampite le Israel mi beh lutangte pawlkhat, Jehoshafat in Jerusalem-ah a seh hi. Amaute in Jerusalem-ah a phual ding uh nei uh hi. [9] Tua ciangin amah in amaute thuhilh a, “ TOPA zahtakna, cihtakna, le na lungsim khempeuh uh tawh hih bangin na hih ding uh hi:</row>
		<row book="14" chapter="20" verse="29" tag="">[29] TOPA in Israel-te’ galte a dosakna thu a zak uh ciangin kumpi gamte khempeuh in TOPA a kihta uh hi.</row>
		<row book="16" chapter="1" verse="11" tag="">[11] Keima hong thungetna le nangma min a zahtak nuam na nasemte’ thungetna na bil hong ngat in. Tu-in kei tungah maavanna hong pia inla, kei tungah hih kumpipa hong migitna ding lungsim hong guan in,” ka ci hi. Tua hun laitakin kei pen kumpipa’ an a piapa ka hi hi.</row>
		<row book="16" chapter="5" verse="9" tag="">[9] Tua ciangin keimah in, “Note’ gamtatna hoih lo hi. I gal ahi minam dangte’ zahkona i ngah loh nadingin i Pasian zahtakna tawh na gamtat ding uh kilawm hi.</row>
		<row book="18" chapter="1" verse="1" tag="">[1] Uz gamah Job kici min nei mi khat a om hi. Tua mipa a paubaang lo, a thutang, Pasian a zahtak mi khat hi a, amah in gamtat hoih lo peuhmah peel hi.</row>
		<row book="18" chapter="1" verse="8-9" tag="">[8] Tua ciangin TOPA in Satan kiangah, “Ka nasem Job na phawkkha hiam? A paubaang lo, a thutang, Pasian zahtakin gamtat hoih lo a peel amah tawh a kibang midang leitungah na mu kei ding hi,” a ci hi. [9] Tua ciangin Satan in TOPA dawngin, “Job in Pasian hong mawk zahtak ahi hiam?</row>
		<row book="18" chapter="2" verse="3" tag="">[3] Tua ciangin TOPA in Satan kiangah, “Ka nasem Job na phawk hiam? A paubaang lo, a thutang, Pasian zahtakin gamtat hoih lo a peel, amah tawh a kibang midang leitungah om lo hi. Thu om lopi-in amah susia dingin kei nong kam pausak a, ahi zongin ama hoihna bangmah hem tuan lo hi,” a ci hi.</row>
		<row book="18" chapter="28" verse="28" tag="">[28] “Tua ciangin amah in mihingte tungah thu genin, ‘Topa zahtakna, pilna hi a, siatna pelhna pen thutheihna hi,’ ci hi,” a ci hi.</row>
		<row book="19" chapter="2" verse="11" tag="">[11] Launa tawh TOPA’ na sem unla, linna tawh a khe nam un; tua hikeileh amah sinso-in lamkalah na siamang ding uh hi; bang hang hiam cih leh amah heh pakpak hi. Amah a bel khempeuh mi nuamsate ahi hi.</row>
		<row book="19" chapter="15" verse="1-4" tag="">[1] TOPA aw, na biakinn sungah kua om ding ahi hiam? Na mual siangtho tungah kua teng ding ahi hiam? [2] Paubaang loin gamta-in, a manin na sem a, lungsim tak a gen mi, [3] mi gensia loin, a lawmte tungah siatna bawl lo a, a vengte a mawhsak lo mi, [4] migilote thusim lo a, ahi zongin TOPA a zahtakte a pahtawi mi, ama natna ding nangawnah a ciampel lo mi,</row>
		<row book="19" chapter="19" verse="9" tag="">[9] TOPA a kizahtakna siang a, kip tawntung hi. TOPA’ ngeina kipte thuman a, a vekin kituakin man kim hi.</row>
		<row book="19" chapter="22" verse="23" tag="">[23] TOPA a zahtak mi khempeuh aw, amah phat un. Jakob’ suan mi khempeuh aw, amah minthangsak un. Israel mi khempeuh aw, amah lamdang sa un.</row>
		<row book="19" chapter="25" verse="12-14" tag="">[12] TOPA a zahtak mi kua ahi hiam? Ama lampi zuih ding Pasian’ hilhna a ngah mi ahi hi. [13] Amah nuamsa tawntung ding a, a tate in leitang nei ding uh hi. [14] TOPA tawh kilawmtatna pen amah a zahtakte a’ ding hi a, a thuciamna amau tungah kitheithangsak hi.</row>
		<row book="19" chapter="31" verse="19" tag="">[19] Nang hong zahtakte a dingin na koihsa na hoihte, nang hong beelte a dingin mite’ muhna-ah na bawl, nangma hoihna kicing a, mi khempeuh in thei uh hi.</row>
		<row book="19" chapter="33" verse="8-9" tag="">[8] Leitung khempeuh in TOPA zahtak uh hen la, leitung a tengte khempeuh, amah lamdangsakna tawh ding ta uh hen! [9] Bang hang hiam cih leh amah pau a, leitung hong piang hi; amah in thu pia a, na khempeuh hong om hi.</row>
		<row book="19" chapter="33" verse="18-19" tag="">[18] Amah a zahtakte, a itna kip lametna a neite, sihna panin honkhia-in, kialpi hun sungin amaute a hinkep theih nadingin TOPA in amaute en tawntung hi. [19] Amah a zahtakte, a itna kip lametna a neite, sihna panin honkhia-in, kialpi hun sungin amaute a hinkep theih nadingin TOPA in amaute en tawntung hi.</row>
		<row book="19" chapter="34" verse="7-11" tag="">[7] Amah a zahtakte’ kiimah TOPA’ vantungmi in giahphual sat a, amaute a honkhia hi. [8] TOPA tawh kikhawl phot unla, ama hoihna thei un! Amah a beel mite mi lungdam ahi uh hi. [9] Ama mi siangthote aw, TOPA zahtak un; bang hang hiam cih leh amah a zahtak mite in kitangsapna nei lo hi. [10] Humpinelkai khanglaite in kisapna le gilkialna thuak a, ahih hangin TOPA a zongte in na hoih a kisap uh om lo hi. [11] Tate aw, hong pai unla hong ngai un; TOPA zahtakna thu ka hong hilh ding hi.</row>
		<row book="19" chapter="36" verse="1-2" tag="">[1] Mawhna in migilo pa’ lungsim tawngah thu gen a, amah in Pasian zahtakna nei het lo hi. [2] Bang hang hiam cih leh ama mawhna kidawkkhia lo a, muhdahna thuak lo ahih manin amah kimawkphat tawm hi.</row>
		<row book="19" chapter="40" verse="3" tag="">[3] Eima Pasian phatna la thak keimah hong hilh hi. Mi tampite in hih thu mu-in amah zahtak ding uh a, amaute khempeuh in TOPA muang ding uh hi.</row>
		<row book="19" chapter="55" verse="18-19" tag="">[18] Amah in ka galsimna sungah kei hong kem ding a, a muanhuai munah kei hong koih ding hi. Bang hang hiam cih leh keimah a hong do dingin mi tampi tak kigual deudau uh hi. [19] Tanglai pek panin kumpi-in a kikoih Pasian in za-in amaute niamkhiat ding hi. Bang hang hiam cih leh amaute in thukham zui lo uh a, Pasian zahtak lo uh hi.</row>
		<row book="19" chapter="60" verse="4-5" tag="">[4] Thalte panin kihemin a kikaihkhop nadingun nang hong zahtakte a dingin dial khat na koih khin hi. [5] Nangma it mite a suahtak theih nadingin na khut taklam tawh gualzawhna pia inla, kote’ ngetna hong pia in.</row>
		<row book="19" chapter="76" verse="7-8" tag="">[7] Ahih hangin nang na kihtakhuai mahmah hi. Na heh khit phot ciangin nangma mai-ah kua ding ngam nawn ding ahi hiam? [8] Vantung panin thukhenna na genkhia hi. Gimna a thuak leitung mi khempeuh a hon dingin thukhen dingin Pasian a kipat ciangin leitung lau mahmahin tang hetloin a om khikhe hi.</row>
		<row book="19" chapter="85" verse="9" tag="">[9] I gam sungah minthanna a om theih nadingin amah a zahtakte a dingin ama hong hotkhiatna hong om takpi hi.</row>
		<row book="19" chapter="86" verse="11" tag="">[11] TOPA aw, nang tungah hong thumanin nangma lampi ka zuih theih nadingin kei hong hilh inla, nangma min a zahtakte tawh keima lungsim pumkhat hong bangsak in.</row>
		<row book="19" chapter="89" verse="6-7" tag="">[6] Bang hang hiam cih leh TOPA pen vantung a kua tawh kitehthei ding ahi hiam? Mi siangthote’ kikhopna sungah a kizahtak Pasian, a kiima omte khempeuh tungah lianin a zahtakhuai TOPA pen van mite’ lakah kua pen tawh kibang ahi hiam? [7] Bang hang hiam cih leh TOPA pen vantung a kua tawh kitehthei ding ahi hiam? Mi siangthote’ kikhopna sungah a kizahtak Pasian, a kiima omte khempeuh tungah lianin a zahtakhuai TOPA pen van mite’ lakah kua pen tawh kibang ahi hiam?</row>
		<row book="19" chapter="90" verse="11" tag="">[11] Nang hong kizahtak nadingin na sinsona’ vangliatna kua in thei a, na hehna’ husiatna kua in thei ahi hiam?</row>
		<row book="19" chapter="96" verse="4-5" tag="">[4] Bang hang hiam cih leh TOPA lian a, nakpitakin phat ding ahi hi; pasian dangte khempeuh sangin amah zahtak zawk ding ahi hi. [5] Bang hang hiam cih leh minam dangte’ pasian khempeuh milim hi lel a, ahih hangin TOPA ahihleh vantungte a bawlpa ahi hi.</row>
		<row book="19" chapter="103" verse="11" tag="">[11] Vantung pen leitung panin a san mah bangin amah a zahtakte’ tungah ama itna kip lianin sang mahmah hi.</row>
		<row book="19" chapter="103" verse="17-18" tag="">[17] Ahih hangin TOPA’ itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi. [18] Ahih hangin TOPA’ itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi.</row>
		<row book="19" chapter="111" verse="5" tag="">[5] Amah in amah a zahtakte an pia a, a thuciamna a phawk tawntung hi.</row>
		<row book="19" chapter="111" verse="10" tag="">[10] TOPA zahtakna pen pilna kipatna ahi hi. Ama thupiak a zuite khempeuh tungah thukhen siamna a pia hi. Amah phat tawntung ding ahi hi.</row>
		<row book="19" chapter="112" verse="1-2" tag="">[1] TOPA phat un. TOPA zahtakin a thupiaknate nuam a sa mahmah mi, thupha ngah mi ahi hi. [2] Ama suanlekhakte leitungah vanglian ding a, a lungsim thutang mite’ suanlekhakte thupha kipia ding hi.</row>
		<row book="19" chapter="115" verse="11-13" tag="">[11] TOPA a zahtakte aw, TOPA muang un. Amah pen note hong huhpa le hong hupa ahi hi. [12] TOPA in eite hong phawk a, thupha hong pia ding hi. Amah in Israel mite, thupha hong pia ding a, amah in Aaron innkuante thupha hong pia ding hi. [13] Amah in TOPA a zahtakte a lian a neu-in thupha hong pia ding hi.</row>
		<row book="19" chapter="119" verse="120" tag="">[120] Nang kong zahtakna hangin ka khuasikmul suak a, na thukhennate ka zahtak hi.</row>
		<row book="19" chapter="128" verse="1-5" tag="">[1] TOPA zahtakin ama thu a zui mi khempeuh thupha ngah mi ahi hi. [2] Na khut tawh na sep thaman na ne ding a, na lungdamin na maavang ding hi. [3] Nangma inn sungah na zi, a gah pha mahmah leenggui tawh kibang ding a, na sabuai kiimah a tu na tate, oliv no dawng hilhhelh tawh kibang ding uh hi. [4] En un, TOPA a zahtak mi tua bangin thupha kipia ding hi. [5] TOPA in Zion panin nang thupha hong pia hen la, na nuntak sung tawntung Jerusalem’ nopsakna mu ta in.</row>
		<row book="19" chapter="130" verse="3-4" tag="">[3] TOPA aw, nangmah in mawhneite ciamteh lecin, TOPA aw, kua in thuakzo ding ahi hiam? [4] Ahih hangin nangmah hong kizahtak theih nadingin nangmah in mawhna na maisak hi.</row>
		<row book="19" chapter="145" verse="19-20" tag="">[19] Amah a zahtakte’ deihna a kicingin tungsak a, amaute’ kikona zong za-in amaute a honkhia hi. [20] TOPA in amah a itte khempeuh kem a, ahih hangin migilo khempeuh amah in susia ding hi.</row>
		<row book="19" chapter="147" verse="10-11" tag="">[10] Ama lungkimna le amah in nuam a saknate pen sakol thahatna le galhangte’ hang hi lo hi. [11] Amah a zahtak mite le ama itna kip a muangte tungah TOPA a lungkim hi.</row>
		<row book="20" chapter="1" verse="7" tag="">[7] TOPA zahtakna in pilna kipatna hi a, mihaite in pilna le thuhilhna don lo uh hi.</row>
		<row book="20" chapter="1" verse="29-31" tag="">[29] Note in pilna na deih kei uh a, TOPA na zahtak nuam kei uh hi. [30] Ka thugente na deih kei uh a, kong thuhilhna ngai nuam lo na hih manun, [31] na gamtatna bangun na thuak ding uh a, nomau’ gamtatna mah in note hong gimsak ding hi.</row>
		<row book="20" chapter="2" verse="2-6" tag="">[2] Pilna thute limtakin ngai inla, na theihtel zawh nadingin hanciam in. [3] Thu theih nading hanciam takpi inla, thu muhna ding hahkat takpi in. [4] Ngun, ahih kei leh a kiseel sum manpha zon bangin, hahkatin pilna zong in. [5] Tua hileh, TOPA zahtakna thu na thei ding a, Pasian na theitel ding hi. [6] Bang hang hiam cih leh pilna a piapa pen TOPA hi a, amah pen pilna le siamna a hilh pa ahi hi.</row>
		<row book="20" chapter="3" verse="7-8" tag="">[7] Nangmah a pilin kingaihsun tawm kei inla, TOPA zahtakin a sia peel in. [8] Tua hileh nang a dingin damna zatui tawh kibang ding a, na meimate hong damsakin na natnate hong daisak ding hi.</row>
		<row book="20" chapter="8" verse="13" tag="">[13] TOPA zahtakna pen thusia muhdahna hi a, kiphatsakna le kihihsakna, gamtatsia le thuzuau ka mudah hi.</row>
		<row book="20" chapter="9" verse="10" tag="">[10] TOPA zahtakna pen pilna kipatna hi a, Siangtho Pa theihna pen thumuhna ahi hi.</row>
		<row book="20" chapter="10" verse="27" tag="">[27] TOPA zahtakna in khan sausak a, migilote khansih hi.</row>
		<row book="20" chapter="14" verse="2" tag="">[2] Thumanin a gamta mite in TOPA zahtak uh a, a sia-in a gamta mite in TOPA simmawh uh hi.</row>
		<row book="20" chapter="14" verse="26-27" tag="">[26] TOPA a zahtak mi in lungmuanna nei a, a tate’ belhtheih ding mi kician ahi hi. [27] TOPA zahtakna pen nuntakna tuinak tawh kibang a, sihna thang tawh hong kipelhsak hi.</row>
		<row book="20" chapter="15" verse="16" tag="">[16] Hau napi-in lungkham sangin zawng napi-in TOPA zahtakna hoihzaw tham hi.</row>
		<row book="20" chapter="15" verse="33" tag="">[33] TOPA zahtakna pen pilna mah hi pah a, kiniamkhiatna in pahtawina hong ngahsak hi.</row>
		<row book="20" chapter="16" verse="6" tag="">[6] Thumanna le cihtakna mawhmai ngahna hi a, TOPA zahtakna siatna tawh kipelhna ahi hi.</row>
		<row book="20" chapter="19" verse="23" tag="">[23] TOPA a zahtakte a khansau a, lungkim takin nuamsa-in om uh a, siatna bangmah tuak kha lo uh hi.</row>
		<row book="20" chapter="22" verse="4" tag="">[4] Kiniamkhiat-a TOPA zahtakna thaman in hauhna, minthanna, le khansauna ahi hi.</row>
		<row book="20" chapter="23" verse="17-18" tag="">[17] Mawhnei mite engkha kei inla, TOPA zahtakna zom paisuak in. [18] Tua bang hi lecin lametna om a, cithei-in na khansau ding hi.</row>
		<row book="20" chapter="24" verse="21" tag="">[21] Ka ta aw, TOPA le kumpipa zahtak khawm inla, amau a langpangte tawh kipawlkha kei in.</row>
		<row book="20" chapter="28" verse="14" tag="">[14] TOPA a zahtak tawntungte pen mi nuamsa hi a, a lungkhauh mite in lungkhamna tuak ding uh hi.</row>
		<row book="20" chapter="31" verse="30" tag="">[30] Ngaihbaanna pen zuaupi hithei a, melhoihna zong maimang thei hi. Ahi zongin TOPA a zahtak numei a phattaak ahi hi.</row>
		<row book="21" chapter="3" verse="14" tag="">[14] Pasian’ sep khempeuh a kip tawntung ding ahihna ka thei hi. I behlap theih ding om lo a, i paihkhiat ding zong om lo hi. Amah i zahtak theih nadingin Pasian in tua bang ding mahin a bawl ahi hi.</row>
		<row book="21" chapter="7" verse="18" tag="">[18] A nih tuakin lenkip in. Pasian na zahtak nakleh khat peuhpeuh na zuihna-ah na maa vang ding hi.</row>
		<row book="21" chapter="8" verse="12-13" tag="">[12] Mawhnei khat in zavei dong siatna bawl napi-in a khansau veve hi. Ahi zongin “Pasian a zahtakte a dingin thu khempeuh nuam ding hi. [13] Migilote a dingin thu nuam lo ding a, amaute in Pasian zahtak lo uh ahih manin a nuntak hun uh niliim bangin beipak ding a, khansih ding uh hi,” kici hi.</row>
		<row book="21" chapter="12" verse="13" tag="">[13] Hih thute khempeuh banah gen ding thu khat bek om hi. Mihing hong kipiansakna a thu bulpi pen in: Pasian zahtakna le a thupiakte manna ahi hi.</row>
		<row book="23" chapter="8" verse="12-13" tag="">[12] “Hih mite’ vaihawmna pawlpih kei un. Amau’ kihtakte kihta kei unla, lau kei un. [13] Ahih hangin Vanglian TOPA pen a siangtho-in na ngaihsun ding uh hi. Amah pen note’ zahtak pa le note’ kihtak pa na hisak ding uh hi.</row>
		<row book="23" chapter="11" verse="2-3" tag="">[2] TOPA’ kha in ama tungah ama mite a ukna ding pilna, thutheihna, le siamna pia ding hi. Amah in TOPA’ deihna thei-in TOPA zahtak ding hi. [3] Amah in TOPA’ nasep nuamsa ding hi. Amah in a tungtham bek muhna tawh thu khen lo ding a, kam lengsawn bek zakna tawh thu khentat lo ding hi.</row>
		<row book="23" chapter="50" verse="10" tag="">[10] TOPA kihta a, a nasempa’ thu a mangte khempeuh khuamial sungah na pai hangun TOPA muang unla, Pasian suanin nei un.</row>
		<row book="23" chapter="59" verse="19" tag="">[19] Tua ahih ciangin nisuahna le nitumna kikalah a om mi khempeuh in amah zahtakin, a vangliatna kihta ding uh hi. Bang hang hiam cih leh huihpi nung bang, tuipi khang bangin amah hong pai ding hi.</row>
		<row book="24" chapter="26" verse="19" tag="">[19] “Tua hinapi, Judah kumpipa Hezekiah le Judah mi khempeuhte in amah that zenzen uh ahi hiam? Kumpipa in TOPA zahtakin, TOPA’ pahtak ding a nget ciangin TOPA in zong amau’ tungah siatna tunsak dingin a gensa khelkikzaw hi lo ahi hiam? Ahih hangin eite in eite’ tungah siatna lianpi khat i tungsak dektak hi,” a ci uh hi.</row>
		<row book="24" chapter="32" verse="39-40" tag="">[39] Amaute’ hoihna ding le amaute’ nunga a tu a tate uh a hoih nadingin a tawntungin kei hong zahtak nadingun a lungsim uh kikhat sakin, a nuntak dan uh zong ka kikhatsak ding hi. [40] Amaute tungah a tawntungin hoihna ka bawl den nadingin amaute tawh tawntung thuciamna khat ka bawl ding hi. Kei kiang panin a kiheikhiat loh nadingun amaute sungah kei hong zahtakna ding uh lungsim ka guan ding hi.</row>
		<row book="27" chapter="6" verse="26" tag="">[26] Ka gam sunga om mi khempeuh in Daniel’ Pasian kihta-in a zahtak nadingun thu ka pia hi. “Bang hang hiam cih leh amah a nungta Pasian hi a, a tawntungin a uk ding hi. Ama gam kisia ngei lo ding a, a vangliatna a bei ngei kei ding hi.</row>
		<row book="32" chapter="1" verse="15-16" tag="">[15] Tua ciangin Jonah domto-in tuipi sungah a khiat uhleh tuipi a dai pah hi. [16] Tua ciangin tua mite in TOPA kihta mahmah uh a, TOPA’ tungah biakna pia-in thuciamna a bawl uh hi.</row>
		<row book="36" chapter="3" verse="7" tag="">[7] Tua ahih manin ka mite in kei hong zahtakin ka thuhilhna ngai ding uh a, mangngilh lo ding uh hi, ci-in ka ngaihsun hi. Ahi zongin a gamtatsiat ngei bangun gamtalai veve uh hi,” a ci hi.</row>
		<row book="39" chapter="1" verse="6" tag="">[6] Vanglian TOPA in siampite tungah hih bangin hong ci hi: “Tapa in a pa zahtak a, nasempa in a topa kihta hi. Kei pen na pa uh hinapi, bang hangin hong zahtak lo a, na topa uh hinapi, bang hangin hong kihta lo na hi uh hiam? No siampite in kei hong simmawh napi-in, ‘Bang hong ci simmawh ka hi uh hiam?’ na cilai uh hi.</row>
		<row book="39" chapter="1" verse="14" tag="">[14] A tuuhon lakah tuutal cidam nei napi-in, a kamciamsa bangin kei tungah hong piak ciangin, a sitbaang ganhing a hong pia mi khempeuh in samsiatna thuak tahen. Bang hang hiam cih leh kei pen a lian mahmah Kumpipa ka hi a, minam khempeuh in kei hong zahtak uh hi,” a ci hi.</row>
		<row book="39" chapter="3" verse="5" tag="">[5] Vanglian TOPA in hih bangin ci hi: “Note tungah thukhen dingin ka hong pai ding hi; ai tawite, numei tawh a mawhte, a man lopi a teci pangte, numeite’ thaman piakna-ah khemna a zangte; meigong, tagah, le gamdang mite a zawhthawh bawlte, le kei hong zahtak lo mi khempeuhte’ langkhatah thakhatin teci pangin thu ka khen ding hi.</row>
		<row book="39" chapter="3" verse="16-17" tag="">[16] TOPA a zahtak mite khatlekhat tua bangin thu kigen uh a, amaute’ thugennate, TOPA in ngai-in za hi. TOPA in laibu khat nei a, amah zahtakin a thupi ngaihsut mite khempeuh tua sungah kiciamteh hi. [17] Vanglian TOPA in hih bangin ci hi: “Tua a kiciamteh mite pen keima mite hi ding uh hi. Keimah in na ka sep ni ciangin amaute pen keima neihtuam taktak mite hi ding uh hi. Pa in ama thu a mang a tapa a hehpih mah bangin kei zong amaute ka hehpih ding hi.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="42" chapter="1" verse="50" tag="">[50] amah a zahtak mite tungah a khangkhangin hehpihna a lak hi.</row>
		<row book="42" chapter="12" verse="4-5" tag="">[4] “Lawmte aw, note kiangah kong genin-ah, pumpi a thahkhit ciangin a siazaw a hihthei nawn lote na kihta kei un. [5] Kuate kihta ding na hi uh hiam cih leh, mite in a thah khitsa mipa pen hell khuk sungah a khiathuah theilai Pasian na kihta un.</row>
		<row book="42" chapter="23" verse="40" tag="">[40] Ahi zongin a khat pa in a lawmpa taii a, “Pasian nangawn kihta lo na hi hiam? I vekpi-in gim hong kipiakna kibangkim hi.</row>
		<row book="44" chapter="7" verse="32" tag="">[32] ‘Kei pen na pu na pate uh ahi Abraham, Isaac, le Jakob-te’ Pasian ka hi hi,’ a na ci hi. Moses zong lau-in linggawp a, en ngam lo hi.</row>
		<row book="44" chapter="9" verse="31" tag="">[31] Tua ahih manin Judea gam, Galilee gam, le Samaria gam sunga om pawlpite in bawlsiatna thuak nawn loin nuamtakin om uh a, Topa zahtakna tawh gamta uh ahih manin Kha Siangtho huhna tawh a mi khangin a kibehlap uh hi.</row>
		<row book="44" chapter="10" verse="34-35" tag="">[34] Tua ciangin Peter a kam ka-in thu hilh ding kipan a, “Pasian in kuamah angvan’ tuam nei loin, [35] kua mi kua mi hitaleh amah zahtakin a manin a gamta mi khempeuh a sanna thu teltakin ka thei hi.</row>
		<row book="45" chapter="11" verse="22" tag="">[22] Hih thu-ah Pasian a migit mahmahna le a khauh mahmahna i mu hi. A khial mite tungah khauh mahmah a, ama migitna a kizop paisuak theih nadingin na up paisuak nak-uhleh note tungah hong migi mahmah hi. Ahi zongin na zop paisuak kei uhleh note zong hong kisatkhia ding hi.</row>
		<row book="45" chapter="13" verse="4" tag="">[4] Ukna thuneite pen note’ hoih nadingin Pasian’ nasemte ahi uh hi. Ahi zongin a sia-in na gamtat uhleh gim hong pia taktak ding uh ahih manin na lau ding uh ahi hi. Bang hang hiam cih leh amaute pen Pasian’ nasemte hi a, a sia-in a gamta mite tungah Pasian’ hehna bangin gim a pia dingte ahi uh hi.</row>
		<row book="47" chapter="5" verse="11" tag="">[11] Pasian zahtak nading thu ka lungsim uhah om tawntung ahih manin mite ka zolzawh nadingun ka hanciam uh hi. Pasian in kote’ lungsim teltakin hong thei a, note in zong na lungsim uhah kei hong thei dingin ka hong um hi.</row>
		<row book="47" chapter="7" verse="1" tag="">[1] Tua ahih manin ka hong it lawmte aw, pumpi le lungsim a ninsak theite khempeuh panin kisiansuahin, Pasian zahtakna tawh nungta-in siangtho sinsenin om ni.</row>
		<row book="49" chapter="5" verse="21" tag="">[21] Khrih na zahtakna uh hangin na thu uh na kimang tuak un.</row>
		<row book="50" chapter="2" verse="12" tag="">[12] Tua ahih ciangin ka hong it sanggamte aw, note tawh ka hong omkhawm lai-in ka thu na hong man’ tawntung uh mah bangin, tu-in note tawh ka hong omkhawm loh hun ciangin zong ka thu na hong man’ ding uh thupizaw lai hi. Pasian kihtakna le zahtakna tawh na maa uh nawt unla, amah in note hong hotkhiatna thu a cingtaak suaksak un.</row>
		<row book="58" chapter="10" verse="26-27" tag="">[26] Thuman thutak i theih khit ciangin mawhna i bawl hamtang lai leh i mawhna a kimaisak nadingin biakpiakna dang om nawn lo a, [27] a kihtakhuai thukhenna le Pasian’ thu a nial mite a kangtum ding meikuangpi bek omlai hi.</row>
		<row book="58" chapter="12" verse="28" tag="">[28] Tua ahih manin a kilingsak zo lo Pasian’ gam i ngah manin lungdamin, zahtakna le lamdangsakna tawh Pasian’ lungkimna bangin amah bia ni.</row>
		<row book="60" chapter="1" verse="17" tag="">[17] Mi khempeuh amau gamtatna tawh kizui-in a kibang kimin thu a khen Pasian kiangah thu na nget uh ciangin, “Pa aw,” ci na hih manun hih leitungah na om laiteng uh amah zahtakin om un.</row>
		<row book="60" chapter="2" verse="17" tag="">[17] Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un.</row>
		<row book="60" chapter="3" verse="15" tag="">[15] Na lungsim sung uhah Khrih zahtakbawl unla, amah Topa-in nei un. Note’ lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna le zahtakna lim tawh gen un.</row>
		<row book="66" chapter="11" verse="18" tag="">[18] Na hehna hong kilat hun hong tungta a, misite thukhen nading hun hong tungta ahih manin minam dangte heh mahmah uh hi. Nangma nasem kamsangte, a lian a neu, nang hong kihta mi khempeuhte thaman na piak ding hun hi ta a, leitung a susia mite na suksiat ding hun hi ta hi,” a ci uh hi.</row>
		<row book="66" chapter="14" verse="6-7" tag="">[6] Tua ciangin leitungah a teng mi namkim, pau namkim a zang mite tungah a tawntungin Lungdam nading Thu gen ding a nei vantungmi khat vankim lai-ah a leeng ka mu hi. [7] Amah nakpitakin kiko a, “Amah in mihingte thu a khen ding hun hong tungta ahih manin Pasian kihta unla amah phat un. Van le lei, tuinak le tuipite a bawlpa hong bia ta un,” a ci hi.</row>
		<row book="66" chapter="15" verse="4" tag="">[4] Topa aw, nang, kua in hong kihta lo ding a, na liatna hong phat lo ding ahi hiam? Nang bek na siangtho hi. Thumanin na sepnate mi khempeuh in mu uh ahih manin minam khempeuh nang kiangah hong pai-in, na mai-ah hong bia ding uh hi,” a ci uh hi.</row>
		<row book="66" chapter="19" verse="5" tag="">[5] Tua ciangin tokhom panin aw khat hong ging a, “Amah a kihta a lian a neu mite, le ama nasem khempeuhte aw, eite’ Pasian phat un,” a ci hi.</row>
	</category>
	<category id="88">
		<row book="1" chapter="21" verse="8" tag="">[8] Naupang khang a, nawi tawh hong kikhen ta hi. Isaac nawi tawh a kikhen ni ciangin Abraham in pawi lianpi khat bawl hi.</row>
		<row book="1" chapter="26" verse="28-31" tag="">[28] Amaute in, “Nang tawh TOPA a omna teltakin ka mu uh hi. Tua ahih ciangin, kote in nang hong sukha loin, nang’ tungah bangmah hong hih loin, a hoihin gamta-in lungnuam takin kong sawl khiat mah bangun kote’ tungah nang in siatna nong bawl loh nadingin nang le kote’ kikalah kiciamna khat om hen la, nang tawh thuciamna khat bawl ni, a ci hi ung. Nang pen tu-in TOPA’ thupha piak na hi hi,” a ci uh hi. [29] Amaute in, “Nang tawh TOPA a omna teltakin ka mu uh hi. Tua ahih ciangin, kote in nang hong sukha loin, nang’ tungah bangmah hong hih loin, a hoihin gamta-in lungnuam takin kong sawl khiat mah bangun kote’ tungah nang in siatna nong bawl loh nadingin nang le kote’ kikalah kiciamna khat om hen la, nang tawh thuciamna khat bawl ni, a ci hi ung. Nang pen tu-in TOPA’ thupha piak na hi hi,” a ci uh hi. [30] Tua ahih ciangin amah in amaute a dingin pawi khat bawl a, amaute in pawi an ne-in a dawn uh hi. [31] Zingsangin amaute tho baih uh a, khatlekhat kiciamna a bawl uh hi. Isaac in amaute a lampi ding uhah kha a, ama kiang panin amaute lungnuam takin a paikhia uh hi.</row>
		<row book="1" chapter="29" verse="22" tag="">[22] Tua ahih ciangin Laban in tua mun a mi khempeuh kaikhawmin pawi khat a bawl hi.</row>
		<row book="1" chapter="31" verse="54" tag="">[54] Jakob in mualtungah biakpiakna pia-in an ne dingin a behte a sam hi. Amaute in an ne uh a, zan tawntung mualtungah a om uh hi.</row>
		<row book="2" chapter="10" verse="9" tag="">[9] Moses in, “Ka khangnote uh le ka khanghamte uh tawh ka paikhawm ding uh hi. Ka tapate uh, ka tanute uh, ka tuuhonte uh, le ka bawnghonte uh tawh ka pai ding uh hi. Bang hang hiam cih leh TOPA a dingin pawi khat ka kham ding uh hi,” a ci hi.</row>
		<row book="2" chapter="12" verse="11-14" tag="">[11] Hih bang zia-in na ne ding uh hi: Na kawng uh gakin, na khedap uh na khe uhah bulhin, na ciangkhut uh na khut uhah na tawi ding uh a, na nawh nek ding uh hi. Tua pen TOPA’ Paisan Pawi ahi hi. [12] “Bang hang hiam cih leh keimah in tua zanin Egypt gam ka nawk ding a, Egypt leitang tungah mihing hitaleh ganhing hitaleh tacil khempeuh ka vatlum ding a, Egypt pasian-te khempeuh tungah thu ka khen ding hi. Kei pen TOPA ka hi hi. [13] Note’ omna inn tunga sisan pen note a dingin lim hi ding hi. Sisan ka muh ciangin note kong paisan ding a, Egypt leitang ka vatgawp ciangin note hong susia ding gimna note’ tungah hong tung lo ding hi. [14] “Hih pen note a dingin phawkna ni hi ding a, note in TOPA’ tungah pawi bawlna ni-in na nei ding uh hi. Na khang tawntungun note in biakna ngeina kip khatin na nei tawntung ding uh hi,” a ci hi.</row>
		<row book="2" chapter="12" verse="17" tag="">[17] Note in silngo sawh loh anlum pawi na bawl ding uh hi. Bang hang hiam cih leh hih ni teekteekin Egypt leitang panin na mihonte uh ka paikhiatpih hi. Tua ahih ciangin note in na khan tawntungun hih ni pen biakna ngeina kip khatin na nei tawntung ding uh hi.</row>
		<row book="2" chapter="12" verse="21" tag="">[21] Tua ciangin Moses in Israel upate khempeuh samin amaute kiangah, “Nomau a dingin na innkuan uh tawh a kituakin tuunote teel unla, Paisan Pawi bawl nading tuuno go un.</row>
		<row book="2" chapter="12" verse="27" tag="">[27] note in, ‘ TOPA’ Paisanna hangin biakpiakna ahi hi. Amah in eite’ innkuante hong khawi-in Egypt mite a thah lai-in Egypt gam sungah Israel innkuante paisan hi,’ na ci ding uh hi,” a ci hi. Mite in a lu uh kunin Pasian a bia uh hi.</row>
		<row book="2" chapter="12" verse="43" tag="">[43] TOPA in Moses le Aaron kiangah, “Hih Paisan Pawi pen biakna ngeina kip khat hi ding a, gamdangmi kuamah in ne lo ding hi.</row>
		<row book="2" chapter="12" verse="48" tag="">[48] Khualmi khat note kiangah hong peem a, TOPA a dingin Paisan Pawi a bawl leh, ama mipih pasal khempeuh a vun ki-atsak un. Tua khit ciangin amah a nai-ah hong pai-in bawl thei ding a, amah pen gammi khat tawh kibang ding hi. Ahih hangin vun ki-at lo mi kuamah in ne lo ding hi.</row>
		<row book="2" chapter="13" verse="3" tag="">[3] Moses in mite tungah, “Salsuahna Egypt gam panin na paikhiat uh hih ni phawk un. Bang hang hiam cih leh TOPA in vangliatna tawh hih mun panin note hong paikhiatpih hi. Silngo sawh anlum kine lo ding hi.</row>
		<row book="2" chapter="22" verse="18" tag="">[18] “Numei aisan nu na hingkhawi kei ding uh hi.</row>
		<row book="2" chapter="23" verse="14-16" tag="">[14] “Kum khatin thumvei, keima a dingin pawi na bawl ding uh hi. [15] Silngo sawh loh anlum pawi na bawl ding uh hi. Keimah in note kong thupiak bangin Abib kha sung a kisehsa hun ciangin ni sagih sung silngo sawh loh anlum na ne ding uh hi. Bang hang hiam cih leh tua kha sungin Egypt panin note na paikhia uh hi. Khut hawmguak tawh keima mai-ah kuamah hong kilak lo ding hi. [16] “Note in lo-a na tuh uh, na nasepna uh a gah masa, anlak pawi na bawl ding uh hi. Note in lo panin na nasepna uh a gah na kaihkhop uh kum bei ciangin an kaihkhopna pawi na bawl ding uh hi.</row>
		<row book="2" chapter="34" verse="18" tag="">[18] “Silngo sawh loh anlum pawi na bawl ding uh hi. Abib kha, a kisehsa hun sungteng, nang kong thupiak mah bangin ni sagih sung silngo sawh loh anlum na ne ding uh hi. Bang hang hiam cih leh Abib kha sungin Egypt panin note na paikhia uh hi.</row>
		<row book="2" chapter="34" verse="22-25" tag="">[22] “Nipikalte’ pawi, mangbuh a tung masa pawi, le kum bei ciangin an kaihkhop pawi na bawl ding uh hi. [23] “Pasal khempeuh Israel Pasian, TOPA Pasian’ mai-ah kum khatin thumvei kilak ding uh hi. [24] Bang hang hiam cih leh note’ mai-ah minam dangte ka hawlkhia ding a, na gamgite uh nomau a dingin ka keek ding hi. TOPA na Pasian uh’ mai-ah kum khatin thumvei a kilak dingin na paitoh sungun na leitang uh mi khat peuhpeuh in a hong deihgawh khak ding lunghihmawhna om lo ding hi. [25] “Note in silngo tawh keimah biakpiakna si na pia khawm kei ding uh a, Paisan Pawi biakpiakna zong zingsang dong na omsak kei ding uh hi.</row>
		<row book="3" chapter="23" verse="1-8" tag="">[1] TOPA in Moses kiangah, [2] “Israel mite tungah hih bangin gen in: Note in a siangtho biak kikhopnate hi, ci-in na gen ding uh keimah TOPA’ pawi a kisehte hih bang ahi hi. [3] Ni guk sungin nasep kizo ding a, ahih hangin a ni sagih ni pen a thupi tawlngakna Sabbath, a siangtho kikhopna ahi hi. Note in tua ni-in na na sem kei ding uh hi. Tua pen note’ tenna khempeuhah TOPA a dingin Sabbath ahi hi. [4] “Hihte pen amaute a dingin a kiseh hunin note in na gen ding uh ahi TOPA’ pawi a kisehte, a siangtho biak kikhopnate ahi hi. [5] “A kha masa, a ni sawm le li nitak pen TOPA’ Paisan Pawi ahi hi. [6] Tua kha mah, a ni sawm le nga ni pen TOPA’ tungah silngo sawh loh anlum pawi ahi hi. Ni sagih sung note in silngo sawh loh anlum na ne ding uh hi. [7] A ni masa ni-in note in a siangtho kikhopna khat na nei ding uh a, thatang nasep na sem kei ding uh hi. [8] Ahih hangin note in TOPA’ tungah meihal biakna ni sagih sung na pia ding uh hi. A ni sagih ni pen a siangtho kikhopna ni hi ding a, thatang nasep na sem kei ding uh hi,” a ci hi.</row>
		<row book="3" chapter="23" verse="34" tag="">[34] “Israel mite tungah hih bangin gen in: Hih kha sagihna a ni sawm le nga ni a kipan ni sagih sung pen TOPA a’ ding buk pawi ahi hi.</row>
		<row book="3" chapter="23" verse="39" tag="">[39] “Note in leitang a piangte na kaihkhop khit uh, kha sagihna, a ni sawm le nga ni a kipan ni sagih sung TOPA’ pawi na bawl ding uh hi. A ni masa ni pen a thupi tawlngakna khat hi a, a ni giat ni zong a thupi tawlngakna khat mah hi ding hi.</row>
		<row book="3" chapter="23" verse="41" tag="">[41] Note in tua pen kum simin ni sagih sung pawi-in na nei ding uh a, note’ khang tawntungin ngeina khat hi tawntung ding hi. Note in kha sagihna sungah na bawl ding uh hi.</row>
		<row book="4" chapter="9" verse="2-6" tag="">[2] “A kiseh hunin Paisan Pawi, Israel mite khamsak in. [3] A kiseh hun, tu kha ni sawm le li ni nitakin a thukhamte le a ngeina kip omte bangin na kham ding uh hi,” a ci hi. [4] Tua ahih ciangin amaute in Paisan Pawi a kham nadingun Moses in Israel mite tungah a gen hi. [5] Amaute in a kha masa, a ni sawm le li ni nitakin Sinai sehnel gamah Paisan Pawi kham uh a, TOPA in Moses a thupiak bangin Israel mite a gamta uh hi. [6] Misi luang a lawnna uh hangin a nin mi pawlkhat om uh a, tua ni-in amaute in Paisan Pawi kham thei lo uh ahih manin Moses le Aaron’ mai-ah pai uh hi.</row>
		<row book="4" chapter="28" verse="16" tag="">[16] “Kha masa a ni sawm le ni li ni pen TOPA’ Paisan Pawi ni ahi hi.</row>
		<row book="4" chapter="28" verse="26" tag="">[26] “Na nipikal pawi hunun TOPA’ tungah an thak tawh biakna na piak hun uh anpal piak ni-in a siangtho kikhopna khat na nei ding uh hi. Tua ni-in leitung nasep na sem kei ding uh a,</row>
		<row book="4" chapter="29" verse="12" tag="">[12] “A kha sagihna ni sawm le ni nga ni-in a siangtho kikhopna khat nei-in tua ni-in leitung nasep na sem kei ding uh a, TOPA a dingin ni sagih sung pawi na kham ding uh hi.</row>
		<row book="4" chapter="33" verse="3" tag="">[3] A kha masa, tua kha ni sawm le ni nga ni-in Rameses panin amaute ding khia uh hi. Paisan Pawi masa ni khit a zing ciangin Egypt mite khempeuh’ muhna-ah gualzawhna tawh Israel mite paikhia uh a,</row>
		<row book="5" chapter="16" verse="1-16" tag="">[1] “Abib kha tang unla, TOPA na Pasian uh a dingin Paisan Pawi bawl un. Bang hang hiam cih leh Abib kha sungin TOPA na Pasian un Egypt gam panin zanin note hong paikhiatpih hi. [2] Tuuhon pan ahi a, bawnghon pan ahi zongin TOPA in ama min om nadingin a teelna munah Paisan Pawi biakpiakna TOPA na Pasian uh tungah na pia ding uh hi. [3] Silngo sawh anlum tawh na ne kei ding uh a, ni sagih sung silngo sawh loh anlum, gimna anlum tawh na ne ding uh hi. Egypt gam panin nawhsa-in na taikhia uh hi. Egypt gam panin na taikhiat uh hun na nuntak sung tawntung uh na phawk theih nading uh ahi hi. [4] Na gam sung khempeuh uhah ni sagih sung note lakah silngo kimu lo ding hi. A ni masa nitakin biakpiakna-ah na piak uh sa khat peuhpeuh zong a zingsang dong zan tawntung na omsak kei ding uh hi. [5] “ TOPA na Pasian un note hong piak khua khempeuhah Paisan Pawi biakpiakna na pia thei kei ding uh hi. [6] TOPA na Pasian un ama min om nadingin a teelna mun bekah ni a tum khit nitak, Egypt panin na paikhiat uh hunin Paisan Pawi biakpiakna na pia ding uh hi. [7] TOPA na Pasian un a teelna munah huanin na ne ding uh a, zingsang ciangin na puanbukte uhah na ciah thei ding uh hi. [8] Ni guk sung silngo sawh loh anlum na ne ding uh a, a ni sagih ni-in TOPA na Pasian uh a dingin a thupi kikhopna khat na nei ding uh hi. Tua ni-in na na sem kei ding uh hi. [9] “An na lak masak ni uh a kipanin nipikal sagih na simto ding uh hi. [10] Tua ciangin TOPA na Pasian un note thupha hong piakna tawh kizui-in na piak ding uh ahi note’ khutsung panin utthu-a piakna tawh TOPA na Pasian uh tungah nipikal pawi na bawl ding uh hi. [11] TOPA na Pasian uh mai, ama min om nadingin TOPA na Pasian un a teelna munah, note a kipan na tanute le na tapate, na nasem numeite le na nasem pasalte, na khua sunga om Levi mite, peemtate, pa nei lote, le note lakah a om meigong numeite tawh na lungdam khawm ding uh hi. [12] Egypt-ah sila na hihna uh na phawk ding uh a, hih thukhamte zuih ding limtakin na ngaihsun ding uh hi. [13] “Na ancilna uh le na leenggah sukna panun an na kaihkhop uh ciangin ni sagih sung buk pawi na bawl ding uh hi. [14] Tua pawi sungah nang a kipan na tanute le na tapate, na nasem numeite le na nasem pasalte, Levi mite, peemtate, pa nei lote, le na khua sunga om meigong numeite tawh na lungdam khawm ding uh hi. [15] TOPA in a teelna munah ni sagih sung TOPA na Pasian uh tungah pawi na bawl ding uh hi. Bang hang hiam cih leh note na lungdam khawm theih nadingun na khawhsa uh le na khut uh tawh na sepna khempeuh uhah TOPA na Pasian un note thupha hong pia ding hi. [16] “Amah in a teelna mun, TOPA na Pasian uh mai-ah pasal khempeuh kum khatin thumvei, silngo sawh loh anlum pawi, nipikal pawi, le buk pawi-ah kilaak ding uh hi. Amaute khut hawmguakin TOPA’ mai-ah kilak lo ding uh hi. TOPA na Pasian un note thupha hong piaknasa tawh kizui-in mi khempeuh in ama hih theih bang ciatin pia ding uh hi.</row>
		<row book="6" chapter="5" verse="10-11" tag="">[10] Israel mite Gilgal-a giahphual ah a om sungun tua kha a ni sawm le li ni nitakin Jerikho zanglei-ah Paisan Pawi a bawl uh hi. [11] Paisan Pawi khit a zing ciang ni teekteekin amaute in tua gam a piang silngo sawh loh moh le ankan a ne uh hi.</row>
		<row book="7" chapter="14" verse="10" tag="">[10] Tua ciangin numei kiangah a pa paisuk a, Samson in zong tua lai-ah pawi khat a kham hi; bang hang hiam cih leh tangvalte’ hih ngei ahi hi.</row>
		<row book="7" chapter="16" verse="23" tag="">[23] Tu-in Filistia uliante a pasian uh Dagon tungah biakna lianpi khat a pia ding le a gualnuam dingin kikhawm uh hi. Bang hang hiam cih leh amaute in, “I pasian in i khut sungah i gal pa Samson hong piazo hi,” a ci uh hi.</row>
		<row book="9" chapter="25" verse="36" tag="">[36] Tua ciangin Nabal kiangah Abigail hong tungkik hi. Kumpipa’ pawi tawh kibangin amah in a inn sungah pawi na kham hi. Nabal lungnuam mahmah hi. Bang hang hiam cih leh amah in zu kham mahmah hi. Tua ahih ciangin zingsang khuavak mateng ama kiangah bangmah gen peuhmah lo hi.</row>
		<row book="11" chapter="1" verse="25" tag="">[25] Bang hang hiam cih leh tuni-in amah paisuk khinin, bawngtalte, ganno thaute, le tuute, tampi tak biakna-in pia a, kumpipa’ tapate khempeuh, galkapte a ukpa Joab, le siampi Abiathar sam hi. Amaute in ama a’ ding pawi bawl uh a, ‘Kumpi Adonijah a khansau hen!’ ci uh hi.</row>
		<row book="11" chapter="3" verse="15" tag="">[15] Tua ciangin Solomon khanglo a, hih pen a mang na hi hi. Tua ciangin Jerusalem-ah amah pai a, TOPA’ Thuciamna Singkuang mai-ah amah dingin meihal biaknate le thunuama biaknate pia-in, a nasemte khempeuh a dingin pawi khat a kham hi.</row>
		<row book="12" chapter="23" verse="21-24" tag="">[21] Tua ciangin kumpipa in mi khempeuh thu pia a, “Hih thuciamna laibu sungah a kigelh mah bangin TOPA na Pasian uh pahtawina-in Paisan Pawi bawl un,” a ci hi. [22] Bang hang hiam cih leh Israel-te thu a khen thukhente’ hun a kipan hitaleh, Israel kumpite ahih kei leh Judah kumpite’ hun sung khempeuh tua bang Paisan Pawi kibawl ngei lo hi. [23] Ahih hangin Kumpi Josiah’ uk kum sawm le giatna kumin Jerusalem-ah TOPA a dingin Paisan Pawi kibawl hi. [24] Tua tham loin TOPA’ biakinn sungah siampi Hilkiah in a muh laibu sungah a kigelh thukham kammalte amah in a kipsak theih nadingin Judah gam sung le Jerusalem-a om vankahte, aisante, innsung pasian-te, milimte, le a kihhuai nate khempeuh Josiah in a hemkhia hi.</row>
		<row book="14" chapter="7" verse="8-10" tag="">[8] Tua hun laitakin Solomon le amah tawh a om Israel khempeuh mihon tampi in Hamath lutna panin Egypt lui ciang dongah ni sagih sung pawi a kham uh hi. [9] Tua ciangin a ni giat ni-in amaute in a thukhupna khat nei uh hi; bang hang hiam cih leh amaute in biakinn apna ni sagih sung pawi kham uh a, tua pawi ni sagih sung kibawl hi. [10] A kha sagihna a ni thum ni-in, TOPA in David le Solomon, le ama mi Israel tungah a hoih a bawlna hangin amah in lungdamna le kipakna tawh a inn uhah mite a ciahsak hi.</row>
		<row book="14" chapter="30" verse="1-2" tag="">[1] Israel Pasian, TOPA’ Paisan Pawi a bawl dingin Jerusalem-a TOPA’ biakinn-ah hong pai nadingun Hezekiah in Israel mi khempeuh le Judah mite kiangah mi sawl a, Efraim mite le Manasseh mite tungah zong laikhakte a gelh hi. [2] Bang hang hiam cih leh kumpipa le a uliante le Jerusalem-a a kikhawm khempeuh in Paisan Pawi a kha nihna sungin bawl ding kikum khin uh hi.</row>
		<row book="14" chapter="30" verse="5" tag="">[5] Tua ahih ciangin mite hong pai-in Israel Pasian, TOPA a dingin Jerusalem-ah Paisan Pawi a bawl nadingun Beersheba panin Dan ciang dong Israel sung khempeuhah taangkona khat a bawlna ding uh thukhensatna khat bawl uh hi; bang hang hiam cih leh bawl dinga a kigen bangin amaute in a lianpi-in bawl ngei lo uh hi.</row>
		<row book="14" chapter="30" verse="13" tag="">[13] Tua ciangin a kha nihna sungin silngo sawh loh anlum pawi a bawl dingin Jerusalem-ah mihon tampi tak hong pai uh hi.</row>
		<row book="14" chapter="30" verse="15-20" tag="">[15] Tua ciangin amaute in a kha nihna a ni sawm le li ni-in Paisan Pawi tuuno go uh hi. Tua ciangin biakna vai-in a siangtho nai lo siampite le Levi mite nakpitakin maizum uh hi. Tua ahih ciangin amau mah kisiansuahin TOPA’ biakinn sungah meihal biaknate hong paipih uh hi. [16] Pasian’ mipa Moses’ thukham bangin amaute in amau’ panmun ngei hong la uh a, siampite in Levi mite’ khut tung panin a ngah uh sisan theh uh hi. [17] Bang hang hiam cih leh a kikhawm lakah amau mah a kisiansuah nai lo tampi om uh hi. Tua ahih ciangin TOPA’ tungah a siangtho-in a kibawl nadingun a nin khempeuh a dingin Levi mite in Paisan Pawi tuuno a gawh ding uh kisam hi. [18] Bang hang hiam cih leh mi tampi tak, Efraim, Manasseh, Issakhar, le Zebulun sung pan, amau mah kisiansuah nai lo uh a, ahi zongin ngeina lopi-in amaute in Paisan Pawi ne uh hi. Bang hang hiam cih leh Hezekiah in amaute a dingin thu ngenin, “Ka pute ka pate uh’ Pasian a dik TOPA aw, [19] biakinn sianthona ngeina om bangin lungsim tak tawh nang hong biate khempeuh’ mawhna maisak in,” a ci hi. [20] Tua ciangin TOPA in Hezekiah’ thungetna pia-in mite’ mawhna maisak a, gimna ngahsak lo hi.</row>
		<row book="14" chapter="30" verse="23" tag="">[23] Tua ciangin adang ni sagih sung mah tua pawi a bawlthuah lai ding uh a kikhawm khempeuh thukim uh hi. Tua ahih ciangin amaute in lungdamna tawh adang ni sagih sung mah bawlthuah uh hi.</row>
		<row book="14" chapter="35" verse="1" tag="">[1] Josiah in TOPA a dingin Jerusalem-ah Paisan Pawi bawl hi. Amaute in a kha masa a ni sawm le li ni-in Paisan Pawi tuuno go uh hi.</row>
		<row book="14" chapter="35" verse="6-13" tag="">[6] Tua ciangin Paisan Pawi bawlna ganhing go-in nomau mah kisiansuah unla, Moses’ tungtawnin TOPA’ thugen bangin na sanggamte uh a dingin kithawi un,” a ci hi. [7] Tua ciangin Josiah in tua lai-a a om mi khempeuhte a dingin Paisan Pawi piakna-in a ganhon panin mi nautangte tungah tuunote le keelnote tul sawmthum ciang dong, le bawngtal tulthum a pia hi. Hihte pen kumpipa’ neihsa sung pan a kipia ahi hi. [8] Tua ciangin ama uliante in zong utna lungsim tawh mite tung, siampite tung, le Levi mite tungah a pia uh hi. Pasian’ biakinn-ah ulianpite ahi Hilkiah, Zekhariah, le Jehiel-te in siampite tungah Paisan Pawi bawl nadingin tuuno le keelno tulnih le zaguk, le bawngtal zathum a pia uh hi. [9] Levi mi ukpite Konaniah, Shemaiah, le a sanggam Nethanel, Hashabiah, Jeiel le Jozabad-te in Paisan Pawi piak nadingin Levi mite tungah tuuno le keelno tulnga, le bawngtal zanga a pia uh hi. [10] Nasepna ding a kithawi khit uh ciangin, siampite amau’ munah ding uh a, kumpipa’ thupiakna bangin Levi mite amau’ khen sungah om uh hi. [11] Tua ciangin amaute in Paisan tuuno go uh a, Levi mite in a vun a hawk laitakun siampite in amau’ tung panin a ngah uh sisan a theh uh hi. [12] Tua ciangin amaute in, Moses laibu sungah a kigelh bangin TOPA’ tungah piak dingin mi nautang sungah a innkuan a pawlpawl tawh kizui-in a hawm theih nadingun meihal biaknate a tuamkoih uh hi. Tua bangin amaute in bawngtalte zong a hih uh hi. [13] Tua ciangin amaute in biakna ngeina kip tawh kizui-in Paisan tuuno sa mei-ah a hang uh hi. Tua ciangin amaute in beel sung, beelpi sung, le sikbeel daite sungah a siangtho piaknate huan uh a, mi nautang khempeuh kiangah tuate manlang takin a puak uh hi.</row>
		<row book="14" chapter="35" verse="16-19" tag="">[16] Tua ahih ciangin Kumpi Josiah’ thupiakna bangin Paisan Pawi bawlna ding le TOPA’ biakna tau tungah meihal biaknate piak nadingin tua ni-in TOPA’ nasepna ding khempeuh a kithawi uh hi. [17] Tua lai-ah a om Israel mite in tua hunin Paisan Pawi, le Silngo Sawh loh Anlum Pawi ni sagih sung a bawl uh hi. [18] Kamsang Samuel huna kipan Israel sungah tua bang Paisan Pawi kibawl ngei lo hi. Josiah le siampite le Levi mite, le tua lai-ah a om Judah le Israel mi khempeuh, le Jerusalem-a a teng mite in a bawl Paisan Pawi tawh a kibang, Israel kumpite kuamah in bawl ngei lo hi. [19] Josiah’ uk a kum sawm le giatna kumin hih Paisan Pawi kibawl hi.</row>
		<row book="15" chapter="3" verse="4" tag="">[4] Tua ciangin amaute in a kikipsaksa bangin buk pawi bawl uh a, nisimin zat dingin a kisehsa zah bangin meihal biakna nisimin a pia uh hi.</row>
		<row book="15" chapter="6" verse="18-22" tag="">[18] Tua ciangin Moses laibu sungah a kigelh bangin Jerusalem-a Pasian’ nasep nadingin siampite amau’ panmun ngei-ah pangsak uh a, Levi mite amau’ nasepna ngei-ah a semsakkik uh hi. [19] A kha masa a ni sawm le li ni-in sal a suaksa a hong ciahkik mite in Paisan Pawi a bawl uh hi. [20] Siampite le Levi mite a vekpi-un kisiansuah khin uh a, a vekpi-un zehsiang khin uh hi. Tua hi a, amaute in sal suaksa a hong ciahkik khempeuh a’ ding, a siampipihte uh le amau mahmah a dingin Paisan tuuno a go uh hi. [21] Salsuahna panin a hong ciahkik Israel-te le Israel Pasian, TOPA a bia dingin tua gam a midang tengte le a nitna uh pan amau le amau a kihemkhia tawm mite khempeuh in tua Paisan Pawi an a ne uh hi. [22] Tua hi a, amaute in lungdamna tawh ni sagih sung silngo sawh loh anlum pawi a bawl uh hi. Bang hang hiam cih leh amau’ lungdamna ding a om theih nadingin TOPA in Assiria kumpipa’ lungsim amau’ tungah a nuam dingin a bawlsak hi. Tua ahih manin Israel Pasian ahi Pasian’ biakinn a sepna uhah kumpipa in amaute a huh hi.</row>
		<row book="16" chapter="8" verse="14" tag="">[14] Tua ciangin, a kha sagihna pawi hun sungin sawlbuk sungah Israel mite a omna ding thu, le amaute in a khuapi khempeuh uh le Jerusalem-ah taangko-in, “A kigensa bangin sawlbuk lam nadingin gamlakah pai unla oliv hiangte, gamlak oliv hiangte, mui sing hiangte, le a teh tam singhiang dangte va sat un,” ci-in a gen ding uh, Moses tungtawnin TOPA in a thupiakna pen thukham sungah a kigelh lam a mu uh hi.</row>
		<row book="18" chapter="1" verse="4" tag="">[4] Ama tapate in inn khat panin inn khatah a ban banin pawi bawlin pai kawikawi uh a, tua pawi a siim dingin a sanggam numei thumte uh zong a sam kawikawi uh hi.</row>
		<row book="20" chapter="17" verse="1" tag="">[1] Kitawng kawmkawmin pawipi sungah an nekna sangin lungnuam takin mohkeu themkhat nekna hoihzaw hi.</row>
		<row book="23" chapter="1" verse="14" tag="">[14] Note’ Khadet nite le na pawite uh ka mudah hi. Tuate pen kei a dingin vangikpi khat suakkhin a, tuate khempeuh ka puakna-in ka gim hi.</row>
		<row book="23" chapter="30" verse="29" tag="">[29] Ahi zongin no Pasian’ mite in ahihleh biakna pawi a kikham ni zan a bangin la na sa ding uh hi. Israel-te a hu TOPA’ biakinn-ah a pai dingin tamngai aw ginna zui-in a kuankhiate bangin na lungdam ding uh hi.</row>
		<row book="26" chapter="45" verse="21" tag="">[21] “A kha masa a ni sawm le li ni-in Paisan Pawi na kipan ding uh a, mi khempeuh in ni sagih sung silngo sawh loh anlum na ne ding uh hi.</row>
		<row book="27" chapter="5" verse="1" tag="">[1] Kumpi a suah ciangin Belshazzar in pawi lianpi khat bawl a, a mi liante tulkhat samin amaute tawh zu a ne uh hi.</row>
		<row book="30" chapter="5" verse="21-24" tag="">[21] Na biakna pawite uh mudahin ka deih kei a, na biak kikhopnate uhah ka lung a kim kei hi. [22] Meihal biakna le an tawh biakna nong paipih uh hangin tuate kong sang kei ding hi. Thunuama biakpiak nadingin na hong paipih uh a thau mahmah ganhingte zong et-in ka nei vet kei ding hi. [23] La sa-in na gamlumnate uh khawl un; na lasakna uh a gingte ka za nuam kei hi. [24] Thutang, tui bangin luangkhiasak unla, thuman, a kang ngei lo tui bangin luangsak un.</row>
		<row book="34" chapter="1" verse="15" tag="">[15] En un, mualtungah kamtai pa hong tai a, gualzawhna ding thupha hong gen ding ahi hi. Judah mite aw, pawi bawl unla, Pasian’ tungah na ciam bangun gamta un. Bang hang hiam cih leh migilote kisusiacip khin a, na gam uh hong simkik nawn lo ding hi.</row>
		<row book="38" chapter="14" verse="16-19" tag="">[16] Tua bangin galte a kizawhgawp khit ciangin, galte sung panin a nungtalai mite in Vanglian TOPA, kumpi ahihna hangin a bia ding le ama gualzawhna pawi a bawl dingin kumsimin Jerusalem-ah pai tawntung ding uh hi. [17] Minam khat peuhpeuh, Vanglian TOPA ahi kumpipa a bia dingin Jerusalem-ah a painop kei leh amau’ gam sungah guah zu lo ding hi. [18] Tua gualzawhna pawi a bawl dingin Egypt mite a painop kei leh, tua bangin a pai nuam lo minamte’ thuak ding gimnate mah, amau’ tungah a tung ding hi. [19] Gualzawhna pawi a bawl dingin a pai nuam lo Egypt mite le minam dang khempeuhte tungah a tung ding gimna pen tu-a bang ahi hi.</row>
		<row book="40" chapter="14" verse="6" tag="">[6] Ahi zongin Herod’ suah ni pawi bawl hun hong tun ciangin mihonte mai-ah Herodias’ tanu hong laam ciangin Herod lungdam mahmah ahih manin,</row>
		<row book="40" chapter="22" verse="1-12" tag="">[1] Jesuh in amaute kiangah thugentehna dang khat zangin thu hilh a, [2] “Vantung ki-ukna zia pen a tapa a dingin mo pawi a bawl kumpipa’ gamtatzia tawh kibang hi. [3] Mopawi siim dingin a khohsa mite a sam dingin a nasemte sawl a, ahi zongin kuamah pai lo hi. [4] Tua ciangin nasem dangte sawl leuleu a, ‘Ka khohsaksa mite kiangah hih bangin va gen un: Ka bawngtalte le ka bawngno thaute kigo khin a, nitak an a minsa-in a om banah, na khempeuh a mansa-in om khinta hi. Mopawi an ne dingin hong pai ta un, ci hi, ci-in va gen un,’ a ci hi. [5] Ahi zongin a khohsa mite in na thusim lo uh a, pawlkhat in lo na kuansanin, pawlkhat in a sumbukah na paisanin, [6] adangte in a nasemte manin a na satgawp khit uh ciangin a na that uh hi. [7] Kumpipa zong heh mahmah a, a galkapte kuansakin tua mi thatte a thahsak khit ciangin a khua a haltumsak hi. [8] Tua ciangin a nasemte kiangah, ‘Mopawi an a baihsa-in om a, ahi zongin ka sap mite a ne dingin a kilawm lo mi a suak uh hi. [9] Tua ahih manin lamlianpi-ah va pai unla, mi na muh zahzah uh hong sam un,’ a ci hi. [10] Nasemte zong lamlianpi-ah va pai uh a, mihoih mi hoih lo ci loin a muh khempeuh uh va kaikhawm uh ahih manin mo pawi bawlna innsung dimin leengla hong om hi. [11] “Kumpipa, a leenglate a en dingin a hong lut ciangin mo pawi siimna puan a silhlo mi khat a mu hi. [12] Ama kiangah, ‘Lawm aw, mo pawi siimna puan silhlopi-in hih lai-ah hong bangci luttheih na hi hiam?’ a cih ciangin tua mipa in a cih nading a thei kei hi.</row>
		<row book="40" chapter="26" verse="17-18" tag="">[17] Silngo Sawh loh Anlum Pawi a kipat ni-in nungzuite in Jesuh kiangah, “Paisan Pawi annek ding koilai takah hong bawlsak le ung deih na hi hiam?” ci-in a dong uh hi. [18] Jesuh in, “Jerusalem khua sungah va pai unla, tua mipa kiangah, ‘Siapa in, “Ka hun hong naita hi. Na inn-ah ka nungzuite tawh Paisan Pawi an ka hong ne ding uh hi,” ci hi,’ va ci un,” a ci hi.</row>
		<row book="40" chapter="27" verse="15" tag="">[15] Paisan Pawi hun simin Rom gam ukpa in mihonte’ deih thongkia mi khat a khah a ngeina ahi hi.</row>
		<row book="41" chapter="6" verse="21-22" tag="">[21] Ahi zongin a tawpna-ah Herodias in hunhoih ngah hi. Herod a suah ni hun a tun ciangin kumpi uliante, galkapmangte, le Galilee gam sunga om ulian khempeuh a dingin pawi a kham hi. [22] Tua pawi bawlna sungah Herodias’ tanu hong pai-in hong laam a, Herod le a leenglate khempeuh lungdam mahmah uh hi. Tua ahih ciangin kumpipa in, “Bang deih na hiam; na deih peuhpeuh kong pia ding hi,” a ci hi.</row>
		<row book="41" chapter="12" verse="39" tag="">[39] Kikhopna inn sungah, uliante a dingin a kikoihcing tutphah nuamte tungah tunuam uh a, pawi sungah zong uliante’ tutna mun hoihte bekah a tunuam uh hi.</row>
		<row book="41" chapter="15" verse="6" tag="">[6] Paisan Pawi hun simin mite in Pilat tungah a nget peuhpeuh mi khat, thong panin a khah a ngeina ahi hi.</row>
		<row book="42" chapter="2" verse="41" tag="">[41] Kumsimin Jerusalem khua-a Paisan Pawi a kibawlna-ah Jesuh’ nu le pa a pai zel uh ahi hi.</row>
		<row book="42" chapter="5" verse="29" tag="">[29] Tua ciangin Levi in ama inn-ah Jesuh vakna annek pawipi bawl a, annekna sabuai-ah siahdong dang tampite le midangte zong tawh a tukhawm uh hi.</row>
		<row book="42" chapter="14" verse="13-14" tag="">[13] Tua bangin anvakna pawi na bawl ciangin mizawngte, khezawte, khebaite, le mittawte sam in. [14] Amaute in nang hong thukkik zo lo ding uh ahih manin nang a dingin a lungdamhuai hong hi ding hi. Bang hang hiam cih leh sihna panin mihoihte a thawhkik hun ciangin Pasian in nang tungah hong thukkik ding hi,” a ci hi.</row>
		<row book="42" chapter="15" verse="8-10" tag="">[8] Tua ciangin Jesuh in tua ahih kei leh zong, “Numei khat in sum peek sawm a neih sung panin khat mansuah leh bangcih ding ahi hiam? Meivak vakin, a innsung teng phiatin, a muh matengin mun khempeuh limtakin zong ding hi. [9] A muh ciangin a lawmte le a vengte samin amaute kiangah, ‘Ka sum mansuahsa mukik ka hih manin ka nuam mahmah hi. Lungdamna pawi bawl ni,’ ci ding hi. [10] Tua mah bangin mawhnei mi khat a kisikkikna hangin Pasian’ vantung mite lungdam mahmah uh hi,” a ci hi.</row>
		<row book="42" chapter="15" verse="22-24" tag="">[22] Ahi zongin a pa in a nasemte sam a, ‘Hong manlang un. Puan hoihpen hong la unla silhsak un. A khutme-ah zungbuh butsak unla, a khe-ah khedap zong bulhsak un. [23] Tua ciangin i bawngno limcipen hong go unla, lungdam pawi bawl ni. [24] Bang hang hiam cih leh ka tapa a sisa hong nungta a, ka tapa a mangsa hong tungkik hi,’ a ci hi. Tua ahih manin lungdamna pawi bawl a kipan uh hi.</row>
		<row book="42" chapter="15" verse="29" tag="">[29] A tapa uzaw in, ‘Tu a beisa hunsung khempeuh, nasemte khat bangin nangma a dingin na ka sem a, na thu zong kong nial ngei het kei hi. Tua hinapi, kei bang hong pia ngei na hi hiam? Ka lawmte tawh pawi ka bawl nadingin keel khat nangawn nong pia kei hi.</row>
		<row book="42" chapter="15" verse="32" tag="">[32] Tu-in na naupa a sisa hong hingkik a, a mangsa hong tungkik ahih manin lungdamin pawi i bawl ding ahi hi,’ ci-in a pa in a dawng hi,” a ci hi.</row>
		<row book="42" chapter="20" verse="46" tag="">[46] “Thukham hilh siate na batkhak loh nadingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung le pawi lakah a om uh ciangin uliante’ tutna mun hoihte bekah tunuam uh hi.</row>
		<row book="42" chapter="22" verse="1" tag="">[1] Tu-in Paisan Pawi a kici Silngo Sawh loh Anlum Pawi hun hong naita hi.</row>
		<row book="42" chapter="22" verse="8" tag="">[8] Jesuh in Peter le Johan kiangah, “Va pai unla, eite’ Paisan Pawi annek ding va vaihawm un,” ci-in a sawl hi.</row>
		<row book="42" chapter="22" verse="11-16" tag="">[11] a innteek pa kiangah, ‘Siapa in: Ka nungzuite tawh Paisan Pawi an ka nektheih nading uh inndei koi lai hiam, ci hi,’ ci-in va dong un. [12] Amah in a baihsa-in a na kikoihsa inndei tungnung a zai khat hong lak ding hi. Tua lai-ah a kisam khempeuh a baihsa-in na koih un,” a ci hi. [13] Amau tegel zong pai uh a, Jesuh’ gensa bang teekteekin va mu uh a, tua lai-ah Paisan Pawi annek ding a bawl uh hi. [14] A hun a tun ciangin Jesuh zong sawltakte tawh sabuai-ah a tu hi. [15] Tua ciangin Jesuh in amaute kiangah, “Sihna ka thuakma-in note tawh hih Paisan Pawi an i nekkhop ding ka ut mahmah khat ahi hi. [16] A mantakin kong genin-ah, Pasian’ Ukna sungah a cingtaak Paisan Pawi hun hong tun mateng, Paisan Pawi an ka ne ngei nawn kei ding hi,” a ci hi.</row>
		<row book="42" chapter="23" verse="17" tag="">[17] (Paisan Pawi hun simin Pilat in amaute’ deih thongkia khat a khah ding ahi hi.)</row>
		<row book="43" chapter="2" verse="1-4" tag="">[1] Tua zawh ni nih khit ciangin Galilee gam Kana khua-ah mo pawi om a, Jesuh’ nu zong tua pawi-ah a om hi. [2] Jesuh le a nungzuite zong tua pawi-ah a kisam hi. [3] Leenggahzu a bei ciangin Jesuh’ nu in, “Leenggahzu om nawn lo hi,” ci-in Jesuh kiangah a gen hi. [4] Tua ciangin Jesuh in, “Nu aw, bang hangin na lunghihmawhna hong ko zenzen na hi hiam? Keima hun tung nai lo hi,” ci-in a dawng hi.</row>
		<row book="43" chapter="2" verse="13" tag="">[13] Jew mite’ Paisan Pawi hun hong naita ahih manin Jerusalem khua-ah Jesuh a pai hi.</row>
		<row book="43" chapter="2" verse="23" tag="">[23] Paisan Pawi hun laitakin Jerusalem khua sungah Jesuh a om sungin Jesuh in vangliatna tawh nalamdang a bawlte mu uh ahih manin mi tampi in amah a um uh hi.</row>
		<row book="43" chapter="4" verse="45" tag="">[45] Paisan Pawi hun laitakin Jerusalem-ah Galilee mite va pai-in, tua pawi sungah Jesuh’ septe khempeuh mu khin uh ahih manin, Jesuh a tun ciangin Galilee mite in na limbawl mahmah uh hi.</row>
		<row book="43" chapter="6" verse="4" tag="">[4] Jew mite’ Paisan Pawi hun nai mahmah ta hi.</row>
		<row book="43" chapter="10" verse="22" tag="">[22] Jerusalem-ah Biakinn Apkikna Pawi bawl hun hong tung a, phalbi hunsung ahi hi.</row>
		<row book="43" chapter="11" verse="55" tag="">[55] Jew mite’ Paisan Pawi hun hong nai ciangin, tua pawi kipatma hun sungin biakna vai-in kisiansuahna a bawl dingin gam sung khuate panin Jerusalem khuapi-ah mi tampi hong pai uh hi.</row>
		<row book="43" chapter="13" verse="1" tag="">[1] Tu-in Paisan Pawi hun ding ni khat bek in sam a, Jesuh in hih leitung nusia-in a Pa kiangah a pai ding hun a tunna thu a thei hi. Hih leitungah a om ama mite it mahmah ahih manin a hih theihna zah ciang tawh a itna a lak hi.</row>
		<row book="43" chapter="18" verse="28" tag="">[28] Tua ciangin Kaiafas’ inn panin gam ukpa Pilat’ omna kumpi inn-ah Jesuh a paipih uh hi. Tua hun pen zingsang tung ahi hi. Jew mite ahihleh Paisan Pawi annekna sungah kihel nuam uh ahih manin biakna vai-in a siang a suahtheih nadingun kumpi inn huang sungah lut lo uh hi.</row>
		<row book="43" chapter="19" verse="14" tag="">[14] Tua ni pen Paisan Pawi hun ding Kigin’ ni hi a, sunkim laitak hun ahi hi. Pilat in Jew mihonte kiangah, “Hih lai-ah na Kumpipa uh om!” a cih ciangin</row>
		<row book="44" chapter="12" verse="4" tag="">[4] Peter a kimat khit ciangin thongah kikoih a, galkap li ciat a om galkap pawl lite in a cin dingin ki-ap hi. Herod in Paisan Pawi a ven’ ciangin mipi mai-ah Peter thu sit dingin a ngaihsut ahi hi.</row>
		<row book="46" chapter="5" verse="7-8" tag="">[7] Note na siangtho theih nadingun mawhna silngo luite na paikhia un. Tua hileh silngo sawh loh annel lom thak na hi ding uh a, zong ahi takpi mah na hi uh hi. Bang hang hiam ci leh i Paisan Pawi hun hong tungta a, eite’ Paisan Tuuno ahi Khrih kigo khinzo ta hi. [8] Tua ahih ciangin mawhna le gitlohna ahi silngo lui a kisawh anlum tawh Paisan Pawi bawl loin, silngo a kisawh lo, sianthona le thutakna tawh bawlzaw ni.</row>
		<row book="51" chapter="2" verse="16" tag="">[16] Tua ahih manin annek tuidawn, biakna pawite, Khadet pawi, le Sabbath ni tawh kisai-in kuamah in ngeina zuih ding bawl kei un.</row>
		<row book="58" chapter="11" verse="28" tag="">[28] Mi That Vantungmi in Israel mite ta upa pen khempeuh a thahkhak loh nadingin Paisan Pawi kipiangsakin, inntual kongtungzawl khempeuh sisan a kizutna zong upna hang mah ahi hi.</row>
		<row book="66" chapter="11" verse="10" tag="">[10] Teci a pang tua kamsang nihte in leitung mite tungah gimna nakpitakin tungsak uh ahih manin hih mi nihte a sihna hangin lungdamin pawi bawl ding uh a, a nuamna uh hangin khatlekhat letsong kipia ding uh hi.</row>
		<row book="66" chapter="19" verse="7-9" tag="">[7] Tuuno’ zineih ding hun hong tungta a, a Lawmnu a kithawisa-in omkhin ahih manin lungdam kipakin amah phat ni. [8] Puan hoih mahmah, siangin a pak mahmahte, ama silh dingin kipia hi,” a ci uh hi. Tua puan hoih pen Pasian’ mi siangthote’ gamtatna mante ahi hi. [9] Tua ciangin vantungmi in keima kiangah, “Hih thu gelh in: Tuuno’ zineihna pawi-ah a kisam mite a hampha mahmah ahi hi,” hong cihkhit ciangin, “Hihte pen Pasian’ gen taktak kammal ahi hi,” hong cithuah lai hi.</row>
	</category>
	<category id="89">
		<row book="29" chapter="2" verse="28-29" tag="">[28] “Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uh hi. [29] Tua hun ciangin nasem numei le nasem pasalte tung nangawnah ka kha ka sung ding hi.</row>
		<row book="43" chapter="14" verse="16-17" tag="">[16] Keimah in Pa kiangah ka ngen ding a, note tawh a omkhawm tawntung dingin Thuman a hong lak Kha Siangtho, note hong Huhpa ding a hong pia ding hi. [17] Leitung mite in tua Kha Siangtho mu thei lo, theithei lo uh ahih manin sang thei lo ding uh hi. Ahi zongin note sungah tua Kha Siangtho hong om ding ahih manin note in na thei ding uh hi.</row>
		<row book="43" chapter="14" verse="25-26" tag="">[25] “Note tawh ka hong omkhawm hun sungin hih thute a hong gen ka hi hi. [26] Ahi zongin Pa in keima tangin a hong sawl ding Huhpa Kha Siangtho a hong tun ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.</row>
		<row book="44" chapter="1" verse="1" tag="">[1] Lawm Theofilas aw, Lai ka hong gelh masakna sungah Jesuh in nasep a kipat tung a kipanin vantungah amah a kilaktoh hun ciang dong, a thuhilhna le a septe khempeuh cingtakin ka gelh hi. Ama sawltak dingin a teelsa mite, Kha Siangtho tungtawnin thu a vaikhak khit ciangin vantungah amah kilato hi.</row>
		<row book="44" chapter="1" verse="8" tag="">[8] Ahi zongin note tungah Kha Siangtho hong tun ciangin vangliatna tawh na kidim ding uh a, Jerusalem khuasung, Judea gam sung, Samaria gam sung, le leimong dongin note in keima thu na gen ding uh hi,” ci-in a dawng hi.</row>
		<row book="44" chapter="2" verse="1-11" tag="">[1] Pentekos ni hong tun ciangin Jesuh a um mi khempeuh mun khatah kikhawm uh hi. [2] Tua laitakin huihpi nung bangin huging khat hong tungvat a, amaute’ kikhopna innsung khempeuh hong dim hi. [3] Tua ciangin leii tawh a kibang meikuang bang pian amaute lakah hong kithehthang a, tuate in mi khempeuh sukha kim hi. [4] Amaute khempeuh Kha Siangtho tawh kidim uh a, tua Kha in minam dangte’ pau tawh amaute a pau theisak hi. [5] Tua laitakin biakna pawi siim dingin gam tuamtuam panin a hong pai Jew mi biakna hahkat mi tampi tak, Jerusalem khua sungah a om uh hi. [6] Hih huging a zak uh ciangin mihon tampi tak hong kikhawm uh a, hih Jesuh a um mite’ thugen pen amau’ pau ciatin za uh ahih manin lamdang a sa mahmah uh hi. [7] Amaute in hih thu lamdangsa mahmah uh ahih manin, “Hih thugen mite pen Galilee mi vive hi lo ahi hiam? [8] Tua hinapi-in bang hangin amaute’ thugen pen eima pau ciatin za ihi hiam? [9] Eite pen Parthia gam, Media gam, Elam gam, Mesopotamia gam, Judea gam, Kappadosia gam, Pontas gam, Asia gam, [10] Frigia gam, Pamfilia gam, Egypt gam, le Sairin khuapi gei-a om Libya gamte pan ihi a, pawlkhatte Rom gam pan ihi hi. [11] Jew mite le Gentail mi Jew biakna a zuite ihi a, pawlkhatte pen Krete gam le Arabia gam pan ihi hi. Tua bang hinapi-in, Pasian’ sep na lamdang liante a kigenna eima pau ciatin i za hi,” a ci uh hi.</row>
		<row book="44" chapter="2" verse="38" tag="">[38] Tua ciangin Peter in amaute kiangah, “Na mawhna uh kisik unla, na mawhna uh hong kimaisak theih nadingin Jesuh Khrih min tawh tui kiphum ciat un. Tua hileh Pasian’ piakkhong Kha Siangtho na ngah ding uh hi.</row>
		<row book="44" chapter="11" verse="15" tag="">[15] Tua thu gen dingin ka kipat laitakin eite in Kha Siangtho i ngah cil huna mah bangin amaute tungah Kha Siangtho hong tung hi.</row>
		<row book="44" chapter="19" verse="1-6" tag="">[1] Korin khua-ah Apollos a om laitakin Paul khual hong zinin Efesa khua hong tung hi. Tua khua-ah thu um mi pawlkhat tawh kimu a, [2] “Thu na up uh ciangin Kha Siangtho na ngah uh hiam?” ci-in a dot leh, “Kha Siangtho a omlam nangawn ka za nai kei uh hi,” ci-in a dawng uh hi. [3] Tua ciangin Paul in, “Tua ahihleh na kituiphumna dan uh bangci bang ahi hiam?” ci-in a dot ciangin, “Tuiphumpa Johan’ thugen bang pawl ahi hi,” ci-in a dawng uh hi. [4] Tua ciangin Paul in, “Johan’ hilh tuiphumna pen mawhna a kisik mite a’ ding ahi hi. Amah in Israel mite kiangah, ‘Keima nunga hong pai ding pa Jesuh um un,’ ci-in gen hi,” a ci hi. [5] Amaute in hih thu a zak uh ciangin Topa Jesuh’ minin tui a kiphum uh hi. [6] Paul in amaute tungah a khut a ngakkhit ciangin amaute tungah Kha Siangtho hong tung hi. Amaute in pau lamdang hong paupah uh a, Pasian’ thu zong a gen uh hi.</row>
		<row book="44" chapter="20" verse="16" tag="">[16] Paul in Jerusalem khua-ah Pentekos Pawi hun lapnuam ahih manin Asia gam sungah ban man dingin ngaihsun lo a, Efesa khua-ah taam sawm lo hi.</row>
		<row book="45" chapter="8" verse="23" tag="">[23] Pasian’ bawlsa nate bek hi lo a, Pasian’ hong piakkhong Kha Siangtho maleep a ngah eite mahmah nangawn in zong, Pasian in ama tate-in hong bawlin i buppi-in a hong suahtaksak ding i ngakkawmin thumin tau-in i om hi.</row>
		<row book="46" chapter="16" verse="8" tag="">[8] Ahi zongin hih Efesa khua mahah Pentekos Pawi hun ciang dong ka om ding hi.</row>
		<row book="62" chapter="3" verse="3" tag="">[3] Khrih a siangtho mah bangin amah tawh kibat ding a lamen khempeuh in zong a nuntakna uh siangthosak ding hi.</row>
		<row book="62" chapter="4" verse="1" tag="">[1] Ka it lawmte aw, kha ka nei a ci mi khempeuh’ thugen um kei unla, tua thute Pasian kiang pan mah ahi hiam, ci-in kantel un. Bang hang hiam cih leh leitungah kamsang a kineihkhem tampi hong om khinta hi.</row>
	</category>
	<category id="90">
		<row book="40" chapter="3" verse="6-7" tag="">[6] Amaute in a mawhnate uh hong pulak uh a, Johan in Jordan Gun sungah amaute a tuiphum hi. [7] Ahi zongin Farisi mite le Saddusi mite tampi tak tui a kiphum dingin a hong pai a muh ciangin Johan in amaute kiangah, “Gul bangin ngian a zang note aw, a hong tung ding Pasian’ hehna panin na suahtak theih nading uh kua in hong hilhkhol ahi hiam?</row>
		<row book="40" chapter="5" verse="20" tag="">[20] Tua ahih manin Pasian’ deihna bangin gamtat nading thu-ah Thukham hilh siate le Farisi mite sangin na cihtakzawk uhleh vantung ki-ukna sungah a om thei bek ding na hi uh hi.</row>
		<row book="40" chapter="12" verse="12-14" tag="">[12] Mi pen tuu sangin nakpitakin manphazaw ahih manin Sabbath ni-in a hoih sep ding a kilawm ahi hi,” ci-in a dawn khit ciangin [13] a mipa kiangah, “Na khut zan in,” a ci hi. A mipa in zong a khut zanpah a, midangte mah bangin hoihtakin a damkik hi. [14] Ahi zongin Farisi mite paikhia uh a, Jesuh a thahtheih nading uh vai a hawm uh hi.</row>
		<row book="40" chapter="19" verse="3" tag="">[3] Farisi mite pawlkhat Jesuh kiangah hong pai uh a, amah a mawhsak theih nading uh a deihna-un, “Thu khat peuhpeuh hangin zi maktheih ding mah ahi hiam?” ci-in a dong uh hi.</row>
		<row book="40" chapter="21" verse="31-32" tag="">[31] Hih tapa nihte sung panin a koi bel pen a pa’ deih bangin gamta ahi hiam?” a ci hi. Amaute in, “A ta uzaw a ta hi,” a ci uh hi. Tua ciangin Jesuh in amaute kiangah, “Note kiangah a mantak a kong genin-ah: Pasian’ ukna sungah note sangin siahdongte le numei paktatte lut masazaw ding hi. [32] Bang hang hiam cih leh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte le numei paktatte in a um uh hi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uh hi.</row>
		<row book="40" chapter="23" verse="1-5" tag="">[1] Tua ciangin Jesuh in mihonte le a nungzuite kiangah thu gen a, [2] “Thukham hilh siate le Farisi mite, Moses’ aana a nei-in thugente ahih manun, [3] amaute’ gen khempeuh zui-in sem unla, ahi zongin amaute pen a gen bangun gamta lo uh ahih manin amaute’ gamtat bangin gamta kei un. [4] Amaute in midangte tungah vangik mahmah suanin khihcip uh a, ahi zongin tua van a puakpih dingin a khutmeno khat nangawn uh a taangsak nuam kei uh hi. [5] Amaute in a sepna khempeuh uh mite’ muhtheih dingin a hih se uh hi. Amaute in a talsuan le a banbulhte uh a gol pipi-in bawlin, a puanmongteep uh a sau theithei-in a bawl uh hi.</row>
		<row book="40" chapter="23" verse="23-28" tag="">[23] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in Pasian tungah lengmasel, masala, le kummin sing namtui a kipanin meh namtui nam khempeuh, sawm-ah-khat pia napi-in, thukham sungah a thupizaw ahi thutang, hehpihna, le thumante na don kei uh hi. Adangte nusia tuan loin hih thute na zuih ding uh ahi hi. [24] A makai ding hinapi-in, mittaw bangin bangmah tum loteng thupi ngaihsutin, a thupiteng na nusiakha uh a, tui tawh na dawnkhop khak loh nadingun thovai khaih napi-in kalaoh a nawmvalhkha tawh na kibang uh hi. [25] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in hai le kuangte a pualam na siangsak uh a, ahi zongin tuate sungah, thatanghat thu le huaihamna tawh mi-a’ na suh uh nate a om hi. [26] A mittaw Farisi mite aw, a pualam zong a siangtho a suahtheih nadingin hai le kuang sunga a om nate a siangtho hisak phot un. [27] “Mihoih a kineihkhem, no Thukham hilh siate le Farisi mite in gimna na thuak ding uh hi. Note pen leikang tawh a kizut manin a pualam a hoih mahmah tawh kibang napi-in a sungah misi guh le a kihhuai nin nam khempeuh a omna hankhuk tawh na kibang uh hi. [28] Tua mah bangin note zong mite’ muhin mihoih mahmah bang napi-in na sung tawng taktak uhah mawhna le kineihkhemna bek a om hi.</row>
		<row book="41" chapter="2" verse="18-20" tag="">[18] Tua hun laitakin Tuiphumpa Johan’ nungzuite le Farisi mite in an a tang uh hi. Jesuh kiangah mi pawlkhat hong pai-in, “Bang hangin Tuiphumpa Johan’ nungzuite le Farisi mite’ nungzuite in an tang uh a, nangma nungzuite in tang lo se ahi uh hiam?” ci-in a dong uh hi. [19] Jesuh in, “Mopawi a siim mite in an ne lo dingin um na hi uh hiam? Zineipa tawh a omkhawm sung uh an ne loin om lo ding uh hi. [20] Ahi zongin amaute kiang panin zineipa a kipaikhiatpih hun hong tung ding a, tua hun a tun ciangin an ne loin a om ding uh hi.</row>
		<row book="41" chapter="10" verse="2-3" tag="">[2] Farisi mi pawlkhat hong pai uh a, amah a mawhsak theih nading uh a deihna-in, “Mi khat in a zi a mathei ding mah ahi hiam?” ci-in a dong uh hi. [3] Jesuh in, “Moses in bang thu hong pia ahi hiam?” ci-in a dot ciangin amaute in,</row>
		<row book="42" chapter="5" verse="29-31" tag="">[29] Tua ciangin Levi in ama inn-ah Jesuh vakna annek pawipi bawl a, annekna sabuai-ah siahdong dang tampite le midangte zong tawh a tukhawm uh hi. [30] Farisi mite le amau sung panin Thukham hilh siate, nungzuite tungah phun uh a, “Bang hangin siahdongte le thukham khial mite tawh an nekhawm na hi uh hiam?” a ci uh hi. [31] Tua ciangin Jesuh in, “Cidamte in siavuan kisam lo uh a, cina mite bek in kisam uh hi.</row>
		<row book="42" chapter="7" verse="36-37" tag="">[36] Farisi mite khat in a inn-ah an ne dingin Jesuh sam a, Jesuh zong pai-in an ne dingin a tu hi. [37] Tua khua sungah a paktat numei khat om hi. Farisi mipa’ inn-ah Jesuh in an ne-in a omna thu a zak ciangin paknamtui suangngo thawl a dim khat hong paipihin,</row>
		<row book="42" chapter="14" verse="1" tag="">[1] Sabbath ni khatin Farisi mi upa khat’ inn-ah an ne dingin Jesuh pai a, mite in amah encik uh hi.</row>
		<row book="42" chapter="18" verse="9-10" tag="">[9] Amaute hoih kisa mahmahin, midang khempeuh a simmawhbawl mite tungah Jesuh in zong thugentehna khat gen a, [10] “Thungen dingin biakinn-ah mi nih a pai uh hi. Khat pen Farisi mi hi a, a khat pen siahdongpa ahi hi.</row>
		<row book="42" chapter="20" verse="46-47" tag="">[46] “Thukham hilh siate na batkhak loh nadingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung le pawi lakah a om uh ciangin uliante’ tutna mun hoihte bekah tunuam uh hi. [47] Meigong numeite tungah nuamtaksa-in, khemin a neihsateng uh laksak uh a, mite in mihoih a sak nading uh a deihna-un thu saupipi a ngen uh hi. Amau’ kineihkhemna tawh kizui-in a gimthuak ding uh lianzaw ding hi,” a ci hi.</row>
		<row book="43" chapter="9" verse="13-17" tag="">[13] Amaute in Farisi mite kiangah tua mittaw ngei pa a paipih uh hi. [14] Jesuh in buan bawlin a mit a vaksak ni pen Sabbath ni ahi hi. [15] Farisi mite in tua mipa in khua a muhtheih kikna zia thu dong leuleu uh hi. Amah in, “Tua mipa in ka mitah buan hong nuh a, ka mai ka phiat leh khua ka mu theikik hi,” a ci hi. [16] Farisi mi pawlkhat in, “Amah in Sabbath ni tang lo ahih manin Pasian kiang panin hong pai mi hi lo ding hi,” a ci uh hi. Ahi zongin pawlkhatte in, “A gamta khial mi in bang hangin hih bangin nalamdang bawlthei ding ahi hiam?” ci leuleu ahih manin mite’ ngaihsutna kituak lo hi. [17] Tua ahih manin Farisi mite in mittaw pa kiangah, “Ka mit khua hong musak hi, ci na hih manin amah kua hi dingin ngaihsun na hi hiam?” ci-in a dotkik uh ciangin, “Amah kamsang khat hi ding hi,” ci-in a dawng hi.</row>
		<row book="43" chapter="9" verse="32-41" tag="">[32] Leitung pian’ cil a kipanin pianpih mittaw khua a musak thei a omlam kiza ngei nai lo hi. [33] Tua ahih manin Pasian kiang panin hong pai hikeileh hih bang hih thei lo ding hi,” ci-in a dawng hi. [34] Tua ciangin amaute in, “Mawhna bulomtang sung panin suakin a khangkhia mipa in kote tungah thu hong hilhsawm na hi hiam?” ci-in tua mittaw ngei pa a hawlkhia uh hi. [35] Hih mipa a kihawlkhiatna thu Jesuh in za ahih manin amah a muh ciangin, “Mihing Tapa na um hiam?” ci-in a dong hi. [36] Amah in, “Amah ka uptheih nadingin amah kua ahi hiam?” a ci hi. [37] Jesuh in, “Amah na mukhin a, nang tawh a kiho mipa ahi hi,” a cih ciangin [38] amah in, “Topa aw, ka hong um hi,” ci-in Jesuh a bia hi. [39] Tua ciangin Jesuh in, “Mittawte in khua a muhtheih nading le khua mu thei a kineite mittaw a battheih nadingin leitungah thukhen dingin a hong pai ka hi hi,” a ci hi. [40] Ama kiangah a om Farisi mi pawlkhat in hih bangin a thugenna a zak uh ciangin, “Kote zong a mittaw-in hong ngaihsun na hi hiam?” ci-in a dong uh hi. [41] Jesuh in, “A mittaw hi le-uhcin mawhna tawh na kipelh ding uh hi. Ahi zongin khua mu thei ung, ci na hih manun na mawhna uh a ngei mahin a omlai ahi hi,” ci-in a dawng hi.</row>
		<row book="46" chapter="1" verse="27" tag="">[27] Ahi zongin Pasian in mipilte a maizumsak nadingin mihaite hong teel a, mi thahatte a maizumsak nadingin mi thaneemte a hong teel hi.</row>
		<row book="46" chapter="2" verse="14" tag="">[14] Ahi zongin Kha Siangtho a nei lo mite in Pasian’ Kha Siangtho in a hong piak nate sang thei lo uh hi. Kha Siangtho a nei mite bek in theithei uh ahih manin amaute in tel thei lo uh a, amau a dingin a haihuai thu khat ahi lel hi.</row>
		<row book="47" chapter="3" verse="13" tag="">[13] A maitang panin a vangtaang a beilam Israel mite in a muhkhak ding uh a deih lohna-in Moses in a maitang puan tawh a liah bangin a gamtate ka hi kei uh hi.</row>
	</category>
	<category id="91">
		<row book="1" chapter="4" verse="20-21" tag="">[20] Adah in tapa Jabal nei hi. Amah pen puanbukte sungah tengin ganhing a neite’ pianna pupi ahi hi. [21] A sanggampa’ min Jubal hi a, laiza lasakna le tamngai tumte khempeuh’ pianna pupi ahi hi.</row>
		<row book="2" chapter="15" verse="1-2" tag="">[1] Tua ciangin Moses le Israel mite in TOPA’ tungah hih la sa uh a, “ TOPA phatna la ka sa ding hi. Amah in minthangin zo khin a, amah in sakol le a tuang pa tuipi sungah a lawn hi. [2] TOPA, kei a hong hupa hi a, keimah hong honkhia pa ahi hi. Amah, keima Pasian hi a, amah ka phat ding hi. Ka pa’ Pasian hi a, amah ka liansak ding hi.</row>
		<row book="2" chapter="15" verse="20-21" tag="">[20] Tua ahih manin Aaron’ sanggamnu Miriam in a khutah khuang khat tawi hi. Ama nungah numeite khempeuh laamin khuang tawh a zui uh hi. [21] Miriam in amaute lasak hi: “ TOPA la sak un. Amah in minthangin zo khin a, amah in sakol le a tung tuangte, tuipi sungah a lawn hi,” a ci hi.</row>
		<row book="7" chapter="5" verse="3" tag="">[3] Ngai un, kumpite aw, na bil uh ngat un, uliante aw. TOPA tungah la ka sa ding a, Israel-te’ Pasian, TOPA’ tungah la ngaih ka sa ding hi.</row>
		<row book="10" chapter="6" verse="5" tag="">[5] Tua ciangin David le Israel mite khempeuh in TOPA’ mai-ah a tha neih zahun la sa-in, laiza khausai lasaknate, harp khausai lasaknate, khuangneute, kuangtuahte, le daltuahte tumin lungdamin a lam uh hi.</row>
		<row book="10" chapter="6" verse="12-15" tag="">[12] Tua ciangin Kumpi David kiangah, “Pasian’ Thuciamna Singkuang hangin TOPA in Obededom innkuan le ama neih khempeuh thupha pia hi,” ci-in kigen hi. Tua ahih ciangin David pai-in Obededom’ inn panin David khuapi-ah lungdamna tawh Pasian’ Thuciamna Singkuang paipihto hi. [13] TOPA’ Thuciamna Singkuang a puate kal guk a suan khit ciangin amah in a puate tawlkhat khawlsakin bawngtal khat le bawngno thau khat biakna-in a pia hi. [14] Tua ciangin a tha neih khempeuh tawh TOPA’ mai-ah David lam hi. David in saihadial siampipuan khat silh hi. [15] Tua ahih ciangin David le Israel mi khempeuh in otna le saki tumna awging tawh TOPA’ Thuciamna Singkuang paipihto uh hi.</row>
		<row book="13" chapter="6" verse="30-32" tag="">[30] a tapa Shimea, a tapa Haggiah, le a tapa Asaiah ahi uh hi. [31] TOPA’ biakbuk sungah Thuciamna Singkuang a tawlngak khit ciangin tua sungah lasak nasep a ukin David in a koih hih mite ahi hi. [32] Solomon in Jerusalem-ah TOPA’ Biakinn a lam ciang dong amaute in kikhopna puanbuk ahi biakbuk mai-ah lasak na sem uh a, amaute in a nasep uh a hunhun a banbanin sem uh hi.</row>
		<row book="13" chapter="9" verse="33" tag="">[33] Tu-in hihte pen lasate, Levi mi beh lutangte, nasep dangte panin pengin biakinn deite sungah a tengte ahi uh hi. Bang hang hiam cih leh amaute in sun le zanin na sem uh hi.</row>
		<row book="13" chapter="13" verse="8" tag="">[8] Tua ciangin David le Israel mi khempeuh in Pasian’ mai-ah la le laiza lasakna, harp lasakna, khuangneute, daltuahte, le peengkulte tawh a tha neih zahun gualnopna a bawl uh hi.</row>
		<row book="13" chapter="15" verse="16" tag="">[16] Lungdamna aw ginsak nadingin lasakna nate, harp lasakna le laiza lasaknate le a daltuahte nakpitakin tumin la a sa dingin Levi ukpite in a mipihte uh a sehna ding David in thu a pia hi.</row>
		<row book="13" chapter="15" verse="19-22" tag="">[19] Lasate Heman, Asaf, le Ethan-te in sumngo daltuahte a tum ding uh ahi hi. [20] Zekhariah, Aziel, Shemiramoth, Jehiel, Unni, Eliab, Maaseiah, le Benaiah-te in a paisuak aw-in harp lasaknate a tum ding uh ahi hi. [21] Mattithiah, Elifelehu, Mikneiah, Obededom, Jeiel, le Azaziah-te in laiza lasaknate a un aw-in a makai ding uh ahi hi. [22] Levi mite sungah la makai Khenaniah inla uk ding hi; bang hang hiam cih leh amah in thei hi.</row>
		<row book="13" chapter="15" verse="27-28" tag="">[27] David in saihadial puantualpi silh a, tua mah bangin Thuciamna Singkuang a pua Levi mite khempeuh, le lasate, le lasate a uk Khenaniah-te in zong a silh uh hi. Tua ciangin David in siampipuan khat silh hi. [28] Tua ahih ciangin Israel mi khempeuh in sakite le peengkulte, le daltuahte’ awging tawh kizui-in awng kawmin TOPA’ Thuciamna Singkuang paipihto uh a, harp lasaknate le laiza lasaknate tawh nakpitakin la a sa uh hi.</row>
		<row book="13" chapter="16" verse="8-11" tag="">[8] TOPA’ tungah lungdamna ko-in, ama min lo unla, ama septe khempeuh mite’ lakah kitheisak un! [9] Amah la sak un. Phatna la amah sak unla, a lamdang a septe khempeuh mite tungah gen un! [10] Ama min siangtho hangin nuamin diang unla, TOPA a zong mite khempeuh lungdam ta uh hen! [11] TOPA le ama hatna zong unla, ama ompihna zong den un!</row>
		<row book="13" chapter="16" verse="25-26" tag="">[25] Bang hang hiam cih leh TOPA lian mahmah a, nakpitakin phat ding ahi hi; pasian khempeuh sangin lamdang sakzawk ding ahi hi. [26] Bang hang hiam cih leh minam dangte’ pasian-te milim hi lel a, ahih hangin TOPA ahihleh vantungte a bawlpa ahi hi.</row>
		<row book="13" chapter="16" verse="32-34" tag="">[32] Tuipi le a sunga om khempeuh awng uh hen la, gamlak le a sunga om khempeuh lungdamin diang ta uh hen! [33] Tua ciangin gamlak singte in lungdamna tawh TOPA’ mai-ah la sa ding uh hi; bang hang hiam cih leh leitung thu khen dingin amah hong pai hi. [34] Amah hoih ahih manin TOPA’ tungah lungdamna ko un; bang hang hiam cih leh ama itna kip a tawntungin a kho hi!</row>
		<row book="13" chapter="23" verse="4-5" tag="">[4] David in, “Hihte sung panin tul sawmnih le tulli in TOPA’ biakinn sungah nasep uk ding a, tulguk pen maangte le thukhente hi ding a, [5] tulli kongcingte, le tulli in phatna dinga ka bawlsa lasaknate tawh TOPA tungah phatna pia ding uh hi,” a ci hi.</row>
		<row book="13" chapter="25" verse="1" tag="">[1] David le nasepna ah a ukpite in zong laiza lasaknate, harp lasaknate, le daltuahte tawh Pasian thu a gen dingin Asaf, Heman, le Jeduthun-te’ tapate pawlkhat nasepna-a dingin koihtuam uh hi. Na a semte le amau’ nasepte:</row>
		<row book="13" chapter="25" verse="6-7" tag="">[6] Amaute khempeuh Pasian’ biakinn nasep nadingin TOPA’ biakinn sungah daltuahte, harp lasaknate, le laiza lasaknate tawh la lamsangah a pa uh ukna nuai-ah om uh hi. Asaf, Jeduthun, le Heman-te pen kumpipa’ thupiakna nuai-ah om uh hi. [7] A Levi mipihte uh tawh TOPA a’ ding lasakna lamah sinna a nei a siam mi a vekpi-in zanih le sawmgiat le giat ahi hi.</row>
		<row book="14" chapter="5" verse="12-14" tag="">[12] Tua ciangin Levi mi lasate Asaf, Heman, le Jeduthun, amau’ tapate le a behte, saihadial puan tawh kizemin, daltuahte, harp lasaknate, le laiza lasaknate tawi-in peengkul tum siampite za le sawmnih tawh biakna tau nisuahna lamah ding khawm uh hi. [13] Aw kikhatin phatin TOPA’ tungah lungdam koh ding pen peengkul tumte le lasate’ nasep ahi hi) peengkulte le daltuahte le adang lasaknate tawh, “ TOPA’ tungah lungdam koh ding hoih hi; bang hang hiam cih leh ama itna kip tawntung hi,” ci-in TOPA phatna-in la a kisak ciangin, TOPA’ biakinn sung meii tawh kidim a, [14] meii hangin siampite in na sem zo lo uh hi; bang hang hiam cih leh TOPA’ minthanna vangtaang Pasian’ biakinn sung a dim hi.</row>
		<row book="14" chapter="9" verse="11" tag="">[11] Tua ciangin kumpipa in TOPA’ biakinn le kumpi inn-a cingsing kahlei ding le lasate-a’ dingin laiza lasaknate le harp lasaknate-in zong a bawl hi. Tua hun ma-in Judah gam sungah tua bang kimu ngei lo hi.</row>
		<row book="14" chapter="20" verse="21-22" tag="">[21] Amah in mite tawh thu kikupna a neih khit ciangin, galkapte mai-ah amaute a paikawmin, “ TOPA tungah lungdamna ko un; bang hang hiam cih leh ama itna kip tawntung hi,” ci-in biakna puan silhin TOPA tungah la sa-in amah a phat dingte a seh hi. [22] Amaute inla sa-in phat ding a kipat uh ciangin, Judah mite a sim dingin a hong pai Ammon mite, Moab mite, le Seir Mual gam mite a pangsim ding TOPA in koih a, amaute kizo hi.</row>
		<row book="14" chapter="20" verse="27-28" tag="">[27] Tua ciangin Judah mi le Jerusalem mi khempeuh ciah uh a, Jehoshafat makai-in lungdamna tawh Jerusalem-ah a pai uh hi; bang hang hiam cih leh a galte uh hangin TOPA in amaute lungdamsak hi. [28] Amaute, harp lasaknate le laiza lasaknate tawh Jerusalem-a TOPA’ biakinn-ah tung uh hi.</row>
		<row book="14" chapter="23" verse="13" tag="">[13] Amah a khuadak ciangin, biakinn lutna-a om a khuampi gei-ah kumpipa a ding, le a ukte le peengkul tumte kumpipa gei-ah a om, le gam sung mi khempeuh lungdamin peengkulte a tum, le lasate a lasakna nate uh tawh tua pawi makai-in a na om uh a mu hi. Tua ciangin Athaliah in a puante balkekin kiko a, “Sawmsimna! Sawmsimna!” a ci hi.</row>
		<row book="14" chapter="29" verse="25-30" tag="">[25] Tua ciangin amah in David le kumpipa’ thumu pa Gad le kamsang Nathan’ thupiakna bangin TOPA’ biakinn sungah daltuahte, harp lasaknate, le laiza lasaknate tawh Levi mite a koih hi; bang hang hiam cih leh tua thupiakna pen kamsangte’ tungtawnin TOPA’ kiang pan a hong pai ahi hi. [26] David’ lasaknate tawh Levi mite ding uh a, peengkulte tawh siampite ding uh hi. [27] Tua ciangin biakna tau tungah meihal biakna a kipiakna ding Hezekiah in thu a pia hi. Meihal biakna a kipat ciangin TOPA’ tungah lasakna zong kipan a, Israel kumpi David’ lasaknate in peengkulte pawm hi. [28] A kikhawm khempeuh in Pasian bia-in, lasate inla sa uh a, peengkul tumte in peengkul tum uh hi. Meihal biakna a kiman mateng hihte khempeuh hih paisuak uh hi. [29] Biakpiakna a kiman ciangin kumpipa le amah tawh a om khempeuhte kunin Pasian a bia uh hi. [30] Tua ciangin David’ kammalte le thumu pa Asaf’ kammalte zangin TOPA’ tungah phatna la a sak nadingun kumpipa Hezekiah le uliante in Levi mite thu a pia uh hi. Tua ciangin amaute in lungdamna tawh phatna late sa uh a, tua ciangin amaute kunin Pasian a bia uh hi.</row>
		<row book="14" chapter="30" verse="21" tag="">[21] Tua ciangin Jerusalem-ah a om Israel mite in lungdamna lianpi tawh ni sagih sung silngo sawh loh anlum pawi a bawl uh hi. Tua ciangin Levi mite le siampite in a hatna khempeuh uh tawh TOPA la sak uh a, a ni ni-in TOPA phat uh hi.</row>
		<row book="14" chapter="35" verse="15" tag="">[15] David’ thupiak bangin Asaf’ behte ahi lasate, le Asaf, le Heman, le kumpipa’ thumu pa Jeduthun-te amau’ munah om uh hi. Kulhkongpi cingte a kulhkongpi ciatah om uh a, amau’ sanggam Levi mite in amau a dingin sa bawlsak uh ahih manin amau’ nasepna pan amaute a paikhiat ding uh kisam lo hi.</row>
		<row book="15" chapter="2" verse="65" tag="">[65] amaute’ nasem numei le pasal mihing - tulsagih le zathum sawmthum le sagihte kisim lo hi. Amaute in lasa numei le pasal mihing zanih nei uh hi.</row>
		<row book="16" chapter="12" verse="27" tag="">[27] Tua ciangin amaute in daltuahte, harp lasaknate, le laiza lasaknate tawh lungdam ko-in la sa-in lungdamna tawh kulhpi apna a bawl dingin Jerusalem-ah hong pai theih nadingun Levi mite a omna khempeuh uhah a zong uh hi.</row>
		<row book="18" chapter="21" verse="11-12" tag="">[11] Tuuno bangin a naupangte uh taikhia-in kimawl uh a, [12] tamngai le harp lasakna aw tawh a kituakin a lam uh hi.</row>
		<row book="18" chapter="29" verse="13" tag="">[13] A lungkham a cimawhte in kei hong phat uh a, meigong numeite a lungnuamin ka omsak hi.</row>
		<row book="19" chapter="8" verse="1" tag="">[1] TOPA kote’ Topa aw, leitung khempeuhah na min lian mahmah hi. Nangmah a hong kiphatna awgingte in vantung ban a,</row>
		<row book="19" chapter="9" verse="1-2" tag="">[1] Ka lungsim khempeuh tawh TOPA tungah lungdamna kong ko ding a, na bawl a lamdangte khempeuh ka gen ding hi. [2] Nangma hangin nuamin ka diang ding a, na min phatna ka sa ding hi, Sangpenpa aw.</row>
		<row book="19" chapter="9" verse="11" tag="">[11] Zion-ah a om TOPA phatna la sa un! Ama nasepnate mite’ lakah gen un!</row>
		<row book="19" chapter="13" verse="6" tag="">[6] Nong hehpihna kicing ahih manin, TOPA, la kong sak ding hi.</row>
		<row book="19" chapter="26" verse="7" tag="">[7] Lungdam kohna la a gingin sa-in, nangma nasep a lamdangte ka gen kawm hi.</row>
		<row book="19" chapter="27" verse="6" tag="">[6] Tu-in ka kimkotah a om ka galte tungah ka gualzo ding hi. Lungdamin kikona tawh ama buk sungah biakna ka pia ding a, la ka sa ding hi. TOPA tungah la ngaih ka sa ding hi.</row>
		<row book="19" chapter="33" verse="2-3" tag="">[2] Laia khausai lasakna tawh TOPA phat unla, harp zang sawm khausai lasakna tawh ama tungah la ngaih sa un. [3] Ama tungah la thak sa unla, a gingpha mahmahin hoihtakin khausai tum un.</row>
		<row book="19" chapter="34" verse="1" tag="">[1] TOPA ka phat tawntung ding a, amah phatna ka gengen ding hi.</row>
		<row book="19" chapter="40" verse="3" tag="">[3] Eima Pasian phatna la thak keimah hong hilh hi. Mi tampite in hih thu mu-in amah zahtak ding uh a, amaute khempeuh in TOPA muang ding uh hi.</row>
		<row book="19" chapter="40" verse="16" tag="">[16] Ahih hangin nang a hong zongte khempeuh nangma hangin nuamin kipak hen la, na hotkhiat ding a deihte in, “ TOPA lian hi!” ci ngitnget ta uh hen.</row>
		<row book="19" chapter="42" verse="1" tag="">[1] Sakhi in tuiluang sialsial a lunggulh bangin nang ka hong lunggulh hi, ka Pasian aw.</row>
		<row book="19" chapter="45" verse="1" tag="">[1] Thubul hoih khat tawh ka lungsim hong dimletin, kumpipa la ka phuah a, ka leii pen laithei pa’ laikung tawh hong kibang hi.</row>
		<row book="19" chapter="49" verse="4" tag="">[4] Paunak thu theihhak khat ka ngaihsun ding a, laiza lasakna tawh a khiatna ka gentel ding hi.</row>
		<row book="19" chapter="56" verse="4" tag="">[4] A thu ka phat Pasian’ sungah, lunghihmawhna khat zong nei hetloin Pasian ka muang hi. Mihing ahi lelte in kei, bang hong cihzo ding ahi hiam?</row>
		<row book="19" chapter="57" verse="7" tag="">[7] Ka lungmuang hi, Pasian aw, ka lungmuang hi. La ka sa ding a, nakpitakin ka sa ding hi.</row>
		<row book="19" chapter="59" verse="9" tag="">[9] Ka thahatna aw, nangmah phatna ka sa ding hi. Bang hang hiam cih leh ka Pasian aw, ka munkip muanhuai na hi hi.</row>
		<row book="19" chapter="59" verse="16" tag="">[16] Ahih hangin keimah in na vangliatna la ka sa ding a, zingsangin na itna kip phatna la nakpitakin ka sa ding hi. Bang hang hiam cih leh nang, ka munkip muanhuai na hi a, ka gentheih hunin keima belh na hi hi.</row>
		<row book="19" chapter="63" verse="3-4" tag="">[3] Nuntakna sangin nangma itna kip hoihzaw ahih manin nangmah ka hong phat ding hi. [4] Tua ahih ciangin ka nuntak laiteng nang kong phat ding a, ka khutte hong laam to-in thu kong ngen ding hi.</row>
		<row book="19" chapter="66" verse="4" tag="">[4] Leitung mi khempeuh in nangmah hong bia uh hi. Amaute in nangmah phatna la hong sak uh a, nangma minphatna la hong sak uh hi,” ci-in gen un.</row>
		<row book="19" chapter="67" verse="3-5" tag="">[3] Pasian aw, mi khempeuh in nangmah hong phat hen la, mi khempeuh in nangmah hong pahtawi tahen. [4] Mite’ thu a manin khenin, leitung minamte khempeuh lamlakin makai na hih manin, minamte nuamin lungdamna la hong sak ta uh hen. [5] Pasian aw, mi khempeuh in nangmah hong phat hen la, mi khempeuh in nangmah hong pahtawi tahen.</row>
		<row book="19" chapter="68" verse="3-4" tag="">[3] Ahih hangin midikte lungdam ding hi. Pasian’ mai-ah nuamin diang ding uh a, amaute lungdam mahmahin awng-awng ding uh hi. [4] Pasian’ tungah la sa unla, ama min phatna la sa un. Meiite tungah a tuang pa la sak un. Ama min pen TOPA ahi hi; ama mai-ah lungdamin diang un!</row>
		<row book="19" chapter="69" verse="30" tag="">[30] Lasakna tawh Pasian’ min ka phat ding a, lungdamna tawh amah ka pahtawi ding hi.</row>
		<row book="19" chapter="71" verse="23" tag="">[23] Nangmah phatna ka sak ciangin nuamin ka awng ding a, na hong hotkhiatna hangin ka lungsim khempeuh tawh nuamin ka awng ding hi.</row>
		<row book="19" chapter="75" verse="1" tag="">[1] Pasian aw, nangma tungah ka lungdam mahmah uh a, nangma tungah ka nuam mahmah uh hi. Nangma liatna thu ka gen uh a, a lamdang na bawlnate ka sut kikkik uh hi.</row>
		<row book="19" chapter="77" verse="1" tag="">[1] Pasian’ tungah a gingin ka kiko khia a, a hong zaktheih nadingin a gingin ka kiko hi.</row>
		<row book="19" chapter="81" verse="1-2" tag="">[1] Eite’ thahatna Pasian’ tungah nakpitakin la sa unla, Jakob Pasian’ tungah lungdamin awng un. [2] La khat phuangin, khuangno tumin, a ngaih laiza khausai lasakna le harp khausai lasakna limtakin tum un.</row>
		<row book="19" chapter="86" verse="9-10" tag="">[9] Topa aw, na bawlsa minam khempeuh hong pai-in na mai-ah hong kun ding uh a, nangma min hong phat ding uh hi. [10] Bang hang hiam cih leh nangmah lianin na lamdangte na bawl a, nang bek Pasian na hi hi.</row>
		<row book="19" chapter="87" verse="7" tag="">[7] Tua sunga teng mite in, “Kote’ lungdamna khempeuh nangma sungah om hi,” ci ciat ding uh hi.</row>
		<row book="19" chapter="92" verse="3" tag="">[3] Sangpenpa aw, TOPA tungah lungdamna lah ding, nangma min phatna la sak dingin kilawm a, zangsawm khausai lasakna le harp lasakna, laiza lasaknate tumin, zingsangin nangma itna kip, zanin na thumanna genkhiat dingin a kilawm ahi hi.</row>
		<row book="19" chapter="95" verse="1-2" tag="">[1] Hong pai un, TOPA phat ni. Eite a hong hu, a hong honkhia pa tungah lungdamna la sa ni. [2] Ama omna-ah lungdamna ko-in pai ni. Phatna late, ama tungah lungdam takin sa ni.</row>
		<row book="19" chapter="98" verse="1" tag="">[1] Amah in na lamdangte bawl ahih manin TOPA’ tungah la thak sa un. Ama khut taklam le ama khut siangthote in amah gualzosak hi.</row>
		<row book="19" chapter="98" verse="4" tag="">[4] Leitung mi khempeuh aw, TOPA’ tungah lungdamin la sa-in lungdamin awngkhia unla, phatna la sa un.</row>
		<row book="19" chapter="99" verse="5" tag="">[5] I TOPA Pasian phat unla, ama khengakna munah bia un. Amah siangtho hi.</row>
		<row book="19" chapter="100" verse="1-2" tag="">[1] Gam khempeuh aw, TOPA’ tungah lungdamna aw gingsak un. [2] Lungdamna tawh TOPA’ na sem un. Ama omna-ah la sa kawmin hong pai un.</row>
		<row book="19" chapter="100" verse="4" tag="">[4] Lungdam kohna tawh ama kongpi-ah lut unla, amah phatna tawh ama huang sungah tum un. Ama tungah lungdam ko unla, ama min phat un.</row>
		<row book="19" chapter="101" verse="1" tag="">[1] Keima la pen thumanna le thutanna la ahi hi. Nang ka hong sak ding hi; TOPA aw, kong sak ding hi.</row>
		<row book="19" chapter="103" verse="21-22" tag="">[21] Ama deih bangin a gamta ama nasem, ama mihon khempeuhte aw, TOPA phat un. [22] Ama ukna sunga a om ama bawlsate aw, TOPA phat un. Ke’n, TOPA ka phat ding hi.</row>
		<row book="19" chapter="105" verse="2" tag="">[2] Ama tungah la sa un. Ama tungah phatna la sa unla, a lamdang a septe khempeuh gen ciat ta un.</row>
		<row book="19" chapter="108" verse="1" tag="">[1] Pasian aw, ka lungsim a kigingsa-in om hi. Ka sa ding hi; nangmah phatna late ka sa ding hi. Kei ka khanglo ding hi.</row>
		<row book="19" chapter="112" verse="1" tag="">[1] TOPA phat un. TOPA zahtakin a thupiaknate nuam a sa mahmah mi, thupha ngah mi ahi hi.</row>
		<row book="19" chapter="118" verse="15" tag="">[15] Ngai un! Thuman mite’ puanbuk sungah gualzawh lungdamna la kisa a, “ TOPA’ taklam khut in a lian nate hih khin hi.</row>
		<row book="19" chapter="119" verse="62" tag="">[62] A thuman na ngeina kipte hangin nangmah a phat dingin zankim laitakin ka tho hi.</row>
		<row book="19" chapter="135" verse="1-3" tag="">[1] TOPA phat un. I Pasian’ inn huangsung, TOPA’ innsunga a ding, TOPA’ nasemte aw, TOPA phat un; ama min phat un. [2] TOPA phat un. I Pasian’ inn huangsung, TOPA’ innsunga a ding, TOPA’ nasemte aw, TOPA phat un; ama min phat un. [3] TOPA phat un; bang hang hiam cih leh TOPA hoih hi. Ama min phatna la sak un; bang hang hiam cih leh amah phatnophuai hi.</row>
		<row book="19" chapter="138" verse="5" tag="">[5] TOPA’ minthanna lian mahmah ahih manin amaute in TOPA’ nasepna ziate la-in sa ding uh hi.</row>
		<row book="19" chapter="139" verse="13-14" tag="">[13] Bang hang hiam cih leh ka pumpi na khempeuh na hong piangsak a, ka nu’ gil sungah keimah nong khuituah hi. [14] Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi.</row>
		<row book="19" chapter="144" verse="9" tag="">[9] Pasian aw, la thak khat kong sak ding a, harp zangsawm khausai lasakna nang kong tum ding hi.</row>
		<row book="19" chapter="145" verse="7" tag="">[7] Amaute in nangma liatna, na minthanna genkhia-in nangma thumanna nakpitakin sa ding uh hi.</row>
		<row book="19" chapter="147" verse="1" tag="">[1] TOPA phat un. Bang hang hiam cih leh eite’ Pasian’ tungah phatnate i sak ding hoih hi. Phatna sak ding nuam a, zong a kilawm ahi hi.</row>
		<row book="19" chapter="147" verse="7" tag="">[7] TOPA tungah lungdamkohna la sa unla, laiza lasakna tawh eite’ Pasian’ tungah la ngaih sa un.</row>
		<row book="19" chapter="149" verse="3" tag="">[3] Lamna tawh amah phat unla, khuang le laiza lasakna tawh ama tungah la ngaih sa un.</row>
		<row book="19" chapter="149" verse="5" tag="">[5] A gualzawhna uhah thuman mite lungdamin diang uh hen la, ama mai-ah khukdinin nuamna la sa uh hen.</row>
		<row book="19" chapter="150" verse="1-6" tag="">[1] TOPA phat un. Ama biakinn sungah Pasian phat unla, ama vangliatna mun vantungah amah phat un. [2] A vanglian ama sepnate hangin amah phat unla, a liat mahmahna tawh kituakin amah phat un. [3] Peengkul aw tawh amah phat unla, githa lasakna le harp lasakna tawh amah phat un. [4] Khuang le lamna tawh amah phat unla, khausai lasaknate le tamngai tawh amah phat un. [5] Daltuahte tawh amah phat unla, nakpitakin a ging daltuahte tawh amah phat un. [6] Husang thei khempeuh in TOPA phat un. TOPA phat un.</row>
		<row book="21" chapter="2" verse="8-11" tag="">[8] Ka zawhsa kumpite’ sumkholna panin keima a dingin ngun le kham zong ka la hi. Ka lungnop nadingin la a sa ding lasiam numei le pasal tampi ka nei a, ka deih zahzah zong ka neizo hi. [9] Tua ahih ciangin keima hun ma-in Jerusalem-ah a om ngei mite khempeuh sangin ka lianzaw a, ka pilna zong bei tuan lo hi. [10] Ka deih khempeuh ka nei a, ka ut bangbangin omin ka gamta hi. Ka sepna khempeuhah nuam ka sa hi; tua nopsakna pen ka nasepna hangin ka phattuamna ahi hi. [11] Tua ciangin ka sepsa na khempeuh, tua bangin haksapi a ka sepnate ka ngaihsut kik ciangin, na khempeuh a mawknapi ahihna, le leitungah bangmah phattuamna a om lohna ka phawk hi.</row>
		<row book="23" chapter="6" verse="3" tag="">[3] Amaute khatlekhat kisamin: “Vanglian TOPA, siangtho, siangtho, siangtho; leitung khempeuh ama minthanna tawh kidim,” ci-in awng uh hi.</row>
		<row book="23" chapter="12" verse="5" tag="">[5] Amah in minthang takin sem khin ahih manin TOPA’ tungah phatna la sa unla, leitung khempeuhah hih thu kitheisak un.</row>
		<row book="23" chapter="29" verse="13" tag="">[13] Tua ciangin Topa in, “Amaute’ lungsim kei tawh kigamla napi-in hih mite in a kam uh tawh kei kiangah hong pai uh a, a muk uh tawh kei hong pahtawi-in, amaute in kei hong kihtakna pen mihingte’ thupiak a zuihna uh ahi lel hi.</row>
		<row book="27" chapter="2" verse="23" tag="">[23] Nang pen ka pu ka pate’ Pasian na hi a, ka hong phat a, ka hong zahtak hi. Nangmah in pilna le thahatna na hong piazo hi. Ka thungetna nong za a, kumpipa kianga ka gen ding thu nong lakzo hi,” a ci hi.</row>
		<row book="27" chapter="3" verse="15" tag="">[15] Tua ahih ciangin tu-in peengkulte, tamngaite, laiza lasakna gingte, harp lasakna gingte, gawsem, le tumtheih dang a gingte na zak khit phet uh ciangin kunin milim na bia ding uh hi. Na biak kei uhleh thakhatin mei phualpi sungah hong kikhul ding ahih ciangin a hong honkhiazo ding pasian omin um na hi uh hiam?” a ci hi.</row>
		<row book="30" chapter="5" verse="23-24" tag="">[23] La sa-in na gamlumnate uh khawl un; na lasakna uh a gingte ka za nuam kei hi. [24] Thutang, tui bangin luangkhiasak unla, thuman, a kang ngei lo tui bangin luangsak un.</row>
		<row book="30" chapter="6" verse="5-7" tag="">[5] David bangin la phuah nuam na sa uh a, lasaknate na tum nuam uh hi. [6] Leenggahzu hai lianpipi-in na dawn uh a, sathau hoihpente tawh na kizut uh hi. Ahi zongin Josef minamte’ siatna hangin themkhat zong na dah het kei uh hi. [7] Tua ahih ciangin note pen salin a pai masa pente na hi ding uh a, na nopsakna teng uh a beita ding ahi hi.</row>
		<row book="40" chapter="26" verse="30" tag="">[30] Tua ciangin la khat sa uh a, Oliv Mual tungah a pai uh hi.</row>
		<row book="42" chapter="15" verse="25" tag="">[25] “Tua laitakin a tapa uzaw pen lo kuan hi a, vaiciah inn hong tun kuan ciangin lamna le lasakna gingte a za hi.</row>
		<row book="44" chapter="16" verse="25" tag="">[25] Zankim laitakin Paul le Silas in Pasian kiangah thu ngenin la sa uh a, thongkia dangte in amau’ thungetna le lasaknate a ngai uh hi.</row>
		<row book="45" chapter="15" verse="9" tag="">[9] le Gentail mite in zong ama hehpihna hangin Pasian a phattheih nadingun Khrih a hong paina hang ahi hi. Bang hang hiam cih leh Lai Siangtho sungah, “Tua ahih ciangin Gentail mite lakah ka lungdamna nang tungah ka hong ko ding a, nangma min phatna late ka sa ding hi,” cihna le</row>
		<row book="46" chapter="14" verse="15" tag="">[15] Tua ahihleh bangci gamtat ding ka hi hiam? Ka lungsim tawh thu ka ngen ding a, ka ngette ka theih nading tawh zong ka ngen ding hi. Ka lungsim tawh la ka sa ding a, ka sakte ka theih nading tawh zong ka sa ding hi.</row>
		<row book="49" chapter="3" verse="20-21" tag="">[20] Eite a dingin na a hong sepsak, eite’ ngetzah val, le i ngaihsut zawh loh zah dongin a vangliatna tawh tampi tak a hong hihsak thei [21] eite’ Pasian pen, pawlpi mite khempeuh le Khrih Jesuh tawh a kipawl mi khempeuh in a khang khangin a tawntungin phat ciat ta uh hen. Amen.</row>
		<row book="49" chapter="5" verse="14" tag="">[14] Tua ahih manin la sungah, “A ihmu mi aw, khanglo inla, sihna panin tho in. Tua hileh Khrih in nang hong taan ding hi,” kici hi.</row>
		<row book="49" chapter="5" verse="18-20" tag="">[18] Zu in mi siasak thei ahih manin zu ne kei unla, Kha Siangtho tawh a kidimin omzaw un. [19] La a tuamtuamte genin sakna tawh Topa’ thu gen belin nei unla, na lungsim khempeuh uh tawh Topa phatna la sa un. [20] I Topa Jesuh Khrih hangin thu khempeuhah Pa Pasian tungah lungdamna ko ta un.</row>
		<row book="51" chapter="3" verse="16" tag="">[16] Khrih thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, le biakna late na sa un.</row>
		<row book="58" chapter="2" verse="12" tag="">[12] “Pasian aw, ka sanggamte kiangah nangma thu ka gen ding a, mi khempeuh mai-ah nangmah ka hong phat ding hi,” na ci a,</row>
		<row book="58" chapter="13" verse="15" tag="">[15] Tua ahih manin Jesuh tungtawnin amah i biakna-in i kam tawh ama min pulakin Pasian phat tawntung ni.</row>
		<row book="59" chapter="5" verse="13" tag="">[13] Lungkhamna a thuak na om uhleh thu na ngen un. A lungdam na om uhleh phatna la na sa un.</row>
		<row book="66" chapter="5" verse="8-10" tag="">[8] Tua laizial a lak khit ciangin ganhing lite le upa sawmnih le lite, Topa’ mai-ah a kun uh hi. Amaute in harp lasakna khat ciat le Pasian’ mi siangthote in thungetna-in a zat uh paknamtui a dimin a om paknamtui beel khat ciat a tawi uh hi. [9] Amaute inla thak khat sa uh a, “Nang Tuuno, tua laizial a lakhia ding le a ciamtehnate a lakhia dingin na kilawm hi. Nang hong kigo khin ahih manin mi namkim le pau namkim a pau mite sung panin na sisan tawh Pasian a dingin mite na lei khin a, [10] Pasian’ na a sem dingin siampi za le kumpi za na pia a, amaute in leitung ukin a om ding uh hi,” a ci uh hi.</row>
		<row book="66" chapter="5" verse="12-13" tag="">[12] Amaute in nakpitakin la sa uh a, “A kigo Tuuno in vangliatna le hauhna, pilna le thahatna, pahtawina, minthanna, le phatna, a ngah dingin kilawm hi,” a ci uh hi. [13] Tua ciangin vantung, leitung, leinuai, tuipi sung le mun khempeuhah a om nuntakna a nei khempeuh inla a sakna uh ka za a, amaute in, “Tokhom tungah a tupa le Tuuno in phatna, pahtawina, minthanna le vangliatna, ngah tawntung ta hen,” a ci uh hi.</row>
		<row book="66" chapter="14" verse="3-4" tag="">[3] Tokhom, ganhing lite, le upate’ lam nga-in tua mihonpite inla thak khat a sa uh hi. Tua la pen leitungah a kitankhiasa mi tul za le tul sawmli le tul lite simloh kuamah dang in sa thei lo uh hi. [4] Hih mite in numei tawh paktatna gamta ngei nai lo uh a, paubaanna a nei lote ahi uh hi. Amaute in Tuuno a paina peuhpeuhah zui uh a, midang khempeuh sung panin a kitankhiasa, Pasian le Tuuno tungah a kipia masa mite ahi uh hi.</row>
		<row book="66" chapter="15" verse="2-4" tag="">[2] Tua ciangin mei tawh a kihel limlang peekpi kiphah tuipi tawh a kibang ka mu hi. Ganhing, a lim, le a min nambat tawh a kipiasa a zote, Pasian’ lasakna harpte tawi-in tuipi tawh a kibang gei-ah a ding uh hi. [3] Amaute in Pasian’ nasem Moses la le Tuuno la sa uh a, “A Vanglian Topa Pasian aw, na nasepnate lamdangin lian mahmah hi. Khang tawntung a Kumpipa aw, na nasepnate-ah thumanin na thutang hi. [4] Topa aw, nang, kua in hong kihta lo ding a, na liatna hong phat lo ding ahi hiam? Nang bek na siangtho hi. Thumanin na sepnate mi khempeuh in mu uh ahih manin minam khempeuh nang kiangah hong pai-in, na mai-ah hong bia ding uh hi,” a ci uh hi.</row>
		<row book="66" chapter="19" verse="1-5" tag="">[1] Tua khit ciangin vantungah mihonpi a kikona awging tawh a kibang khat ka za a, “Pasian phat un! Hotkhiatna, minthanna le vangliatna pen eite’ Pasian-a’ ahi hi. [2] A thukhennate thumanin thutang a, a paktatna tawh leitung mi khempeuh a siasak, a paktat nu tungah thu khen khinta a, ama nasemte a thahsakna hangin ama tungah a phu la khinta hi,” a ci uh hi. [3] Tua ciangin khatvei kiko kik leuleu uh a, “Pasian phat un! Tua khuapi a katna khu tatsat loin van lamah khuto tawntung hi,” a ci uh hi. [4] Tua ciangin upa sawmnih le lite le ganhing lite in tokhom tungah a tu Pasian mai-ah kunin bia uh a, “Amen! Pasian phat un!” a ci uh hi. [5] Tua ciangin tokhom panin aw khat hong ging a, “Amah a kihta a lian a neu mite, le ama nasem khempeuhte aw, eite’ Pasian phat un,” a ci hi.</row>
	</category>
	<category id="92">
		<row book="12" chapter="7" verse="4" tag="">[4] Eite, ‘Khuapi sungah lut ni,’ ci lehang, khuapi sungah kialpi om a, tua lai-ah i si ding hi. Hih lai-ah tu lehang lah eite i si veve ding hi. Tua ahih ciangin tu-in hong pai un. Syria-te’ giahphual ah va pai ni. Amaute in eite hong hingkhawi leh eite i nungta ding a, ahih hangin amaute in eite hong that leh zong a si veve ding mah ihi lel hi,” kici uh hi.</row>
		<row book="19" chapter="81" verse="10" tag="">[10] Egypt gam panin note a hong lakhia, TOPA na Pasian uh ka hi hi. Na kam uh a golin ka un, keimah in kong dimsak ding hi.</row>
		<row book="20" chapter="3" verse="5-7" tag="">[5] Na lungsim khempeuh tawh TOPA muang inla, nang’ theihna suang kei in. [6] Na hihna khempeuhah amah phawk in. Tua hileh lampi man amah in hong lak ding hi. [7] Nangmah a pilin kingaihsun tawm kei inla, TOPA zahtakin a sia peel in.</row>
		<row book="20" chapter="22" verse="26" tag="">[26] Midangte’ leiba lohsak dingin kamciamin leiba tavuan lakha kei un.</row>
		<row book="20" chapter="29" verse="25" tag="">[25] Midangte kihtakna in hong lunghimawhsak a, TOPA muanna in hong lungmuangsak hi.</row>
		<row book="21" chapter="11" verse="1-6" tag="">[1] Sumbawl nadingin na sumte zang in. Ni khat ni peuh teh a meet na ngah ding hi. [2] Na sumbuk vante mun sagih-ah ahi a, mun giat-ah ahi zongin khen kawikawi in. Hih leitungah bang thusia hong piang ding cih na theikhol kei hi. [3] Meii sungah tui a tamluat ciangin leitungah guahin hong zusuk a, singkung khatpeuh a puk ciangin a pukna san sanah om paisuak hi. [4] Huih le guah ngakin khuahun hoih dong a ngak mi in khaici tuh ngei lo ding a, an zong la ngei lo ding hi. [5] Nupi gai khat sungah nuntakna thak bangci kipat hiam, ci-in na theihzawh loh mah bangin na khempeuh a bawl Pasian’ nasepna na theizo ngei kei ding hi. [6] Zingsang a kipan khaici tuh inla, nitak dong mateng khawl kei in. A vekpi-in a po kim ding ahi a, a khat sia-in, a khat a po ding ahi zongin na theihkholh bangmah om lo hi.</row>
		<row book="24" chapter="29" verse="11" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi.</row>
		<row book="40" chapter="10" verse="38-39" tag="">[38] Ama singlamteh mah puatawm lopi-in ka nung hong zuite kei tawh kilawm lo hi. [39] Hih leitung nuntakna a hon nuamte in a nuntakna taktak taanlawh ding a, keima hangin a nuntakna a taanlawhte in a nuntakna taktak a ngah ding uh hi.</row>
		<row book="40" chapter="14" verse="28-29" tag="">[28] Tua ciangin Peter in, “Topa aw, nang na hihtakpi leh, tui tung tawnin nang kiangah kei zong hong paisak in,” a ci hi. [29] Jesuh in, “Hong pai in,” a cih ciangin Peter zong gunkuang tung panin kumkhia a, Jesuh’ omna lam manawhin tui tungah a pai hi.</row>
		<row book="40" chapter="19" verse="26" tag="">[26] Ahi zongin Jesuh in amaute enin, “Mihingte’ hihzawh ding hi lo mah hi; ahi zongin Pasian in na khempeuh hihthei hi,” a ci hi.</row>
		<row book="40" chapter="25" verse="14-30" tag="">[14] “Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte’ kep dingin a ap hi. [15] Amau’ siamna tawh kizui-in khat tungah tulnga, khat tungah tulnih, khat tungah tulkhat a ap khit ciangin a zinkhia hi. [16] Tul nga a ngah pa in sum bawlna-in zangpah a, a meet tulnga mah a ngahthuah hi. [17] Tul nih a ngah pa in zong a meet tulnih mah a ngahthuah hi. [18] Ahi zongin tulkhat a ngah pa in leisung to-in a topa’ sum a seelcip hi. [19] “Hun sawtpi khit ciangin tua nasemte’ topa hong ciahkik a, a nasemte tawh a sum thu a siangsak uh hi. [20] Tul nga a ngah pa in a dang tulnga mah hong tawithuahin, ‘Topa aw, kei tungah tulnga nong ap hi. Hih lai-ah tulnga mah ka meetsak hi,’ hong cih ciangin [21] a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. [22] Tua ciangin tulnih a ngah pa zong hong pai-in, ‘Topa aw, kei tungah tulnih nong ap hi. Hih lai-ah tulnih mah ka na meetsak hi,’ hong cih ciangin [23] a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. [24] Tul khat a ngah pa zong hong pai-in, ‘Topa aw, nang pen na sep loh na bawl lohnapi-ah na a deih, mi genhak mahmah na hihna ka hong thei hi. [25] Tua ahih manin ka hong kihta a, lei sungah na sum tulkhat ka seel hi. Tu-in hih lai-ah na sumzah mah om hi,’ a hong cih ciangin [26] a topa in, ‘A hoih lo, a thadah nasempa aw, ka sep loh ka bawl lohnapi-ah ka deihlam hong thei na hih leh, [27] sumkholna-ah ka sum na koihsak lecin hoih ding hi. Tua hileh tu-a ka hong tunkik ciangin a bulpi le a meet ka ngahkhawm ding hi. [28] Tua ahih manin ama tung panin a tulkhat laksak unla, tul sawm a nei pa tungah piathuah un. [29] Bang hang hiam cih leh a neisate kipiathuah ding a, hau semsem ding hi. Ahi zongin a nei lote tung panin a neihsa sunsun nangawn kilaksak ding hi. [30] Bangmahin a kimang lo hih nasempa ahihleh pualam khuamialna lakah lawnkhia un. Tua lai-ah kapin a hagawi ding hi,’ ci hi.</row>
		<row book="41" chapter="8" verse="34-36" tag="">[34] Tua ciangin Jesuh in mihonpite le a nungzuite ama kiangah sam a, “Mi khatpeuh ka nungzui a suahnop leh ama deihna bangin gamta nawn loin a singlamteh kisuanin hong zui ding hi. [35] Hih a leitung nuntakna a hu nuamte in a nuntakna bulpi nangawn tawh suplawh ding a, keima hang le lungdamna thu hangin a nuntakna a suplawhte in a nuntakna bulpi huzo ding hi. [36] Mi khatpeuh in hih leitung khempeuh a ngah hangin a nuntakna bulpi suplawh leh bang phattuamna om ahi hiam?</row>
		<row book="42" chapter="14" verse="28-32" tag="">[28] Mi khatpeuh in inn lianpi khat lamding a sawm le, ka zozo ding hiam cih a theih nadingin a bei dingzah tuat masa hi. [29] Tua bangin tuat masa kei leh tua inn a khuampite a phuhkhit ciangin zawh lohpi-in khawl ding a, tua inn a kizo lo a mu mite khempeuh in amah nuihsan ding uh hi. [30] ‘Hih mipa in inn lamding kipan napi-in zozo lo hi,’ ci ding uh hi. [31] Galkap tul sawm a nei kumpi khat in galkap tul sawmnih tawh a hong kuan kumpi khat do dingin a kithawi leh, tua kumpipa a dozo ding mahin i hat takpi hiam ci-in ngaihsun masa ding hi. [32] A zozo ding ahih vet kei leh, tua kumpipa a hong tun ma, a gamla-ah a om lai-in, ama kiangah kamtaite sawl ding a, kilem nading thu gensak ding hi.</row>
		<row book="43" chapter="21" verse="6" tag="">[6] Tua ciangin amah in, “Na gunkuang taklam pang uhah na ngen uh paai le-uhcin na man ding uh hi,” a ci hi. Amaute in zong a ngen uh paai uh a, ngasa tam awk lua ahih manin a ngen uh a kaizo kei uh hi.</row>
		<row book="45" chapter="8" verse="31" tag="">[31] Hih teng bang ahih khit ciangin bang gen ding om nawn ahi hiam? Pasian in eite hong koppih peuh leh kua in eite hong zozo ding ahi hiam?</row>
		<row book="49" chapter="5" verse="15-17" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un. [16] Tuhun pen hun hoih lo hun ahih manin na hun neih khempeuh uh a hoih lamin zang un. [17] Tua ahih manin hai ommawk kei unla, Topa in bang a sem dingin hong deih ahi hiam, ci-in kan un.</row>
		<row book="55" chapter="1" verse="7" tag="">[7] Bang hang hiam cih leh Pasian in eite tungah meidawina lungsim hong guan lo a, thahatna, ki-itna, pumpi ki-ukzawhna lungsim hong guan hizaw hi.</row>
		<row book="58" chapter="10" verse="35" tag="">[35] Tua ahih manin thaman lianpi a hong ngahsak thei na lungsim hanna uh na khahsuah kei un.</row>
		<row book="58" chapter="13" verse="5-6" tag="">[5] Sum deihluatna tawh na kipelh nadingun na nuntakna uhah kikem unla, na neihzah uh tawh lungkim un. Pasian in, “Note ka hong nusia ngei kei ding a, ka hong tamasak ngei kei ding hi,” hong ci hi. [6] Tua ahih manin kimuanna lungsim tawh hangtakin, “Topa, kei hong huhpa hi a, ka lau kei ding hi. Kua in bang hong cihzo ding ahi hiam?” ci ngam ni.</row>
		<row book="59" chapter="4" verse="13-15" tag="">[13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un. [14] Zing ciangin na nuntakna uh bangci ding cih nangawn na thei kei uh hi. Meiilum tawlkhat sung kaii-in a mangthang pak tawh a kibang lel na hi uh hi. [15] Note in, “Topa in hong thukimpih nakleh nungta-in tua bang tua bang i sem ding hi,” na cih ding uh hi bek hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
	</category>
	<category id="93">
		<row book="3" chapter="23" verse="22" tag="">[22] “Note in na leitang panun an na lak uh ciangin, na lonawl dongun la loin, an na lak khit uh ciangin a sangte zong na khawm kei ding uh a, mizawngte le khualmi a dingin tuate na nusia ding uh hi; kei pen TOPA na Pasian uh ka hi hi,” a ci hi.</row>
		<row book="5" chapter="15" verse="10" tag="">[10] Citna tawh amah na pia ding uh a, amah na piak uh ciangin lungsim neihna na nei kei ding uh hi. TOPA na Pasian un na sepna na hihna khempeuh uhah hih thu hangin note thupha hong pia ding hi.</row>
		<row book="11" chapter="8" verse="63" tag="">[63] Solomon in thunuama biakna-in TOPA’ tungah bawngtal tul sawmnih le tulnih le tuu tul zakhat le tul sawmnih a pia hi. Tua bangin kumpipa le Israel mi khempeuh in TOPA’ biakinn a ap uh hi.</row>
		<row book="11" chapter="17" verse="7-16" tag="">[7] Tua gam sungah guah zu lo ahih manin tawlkhat khit ciangin a lui a kang hi. [8] Tua ciangin Elijah kiangah TOPA’ thu hong tung a, [9] “Ding inla, Sidon mite’ khua Zarefath-ah pai-in tua lai-ah om in. Tua lai-ah nangmah a hong vak dingin meigongnu khat thu ka piazo hi,” a ci hi. [10] Tua ahih ciangin amah dingin Zarefath-ah a pai hi. Khuapi kulhkongpi a tun ciangin, meigongnu khat in sing na tom hi. Amah in tua nu samin, “Ka dawn theih nadingin beel khat sungah tui tawm hong paipih in,” a ci hi. [11] Tua nu in paipih dingin a kisak laitakin, amah in tua nu samin, “Anlum neu khat hong tawi kawm in,” a ci hi. [12] Tua ciangin amah in, “ TOPA na Pasian a nungta ahih mah bangin emsa bangmah ka nei kei a, beel sungah annel khutdim khat le um sungah sathau tawmno khat bek om hi. Tu-in keimah le ka tapa a dingin tuate bawlin kote in ka nek theih nadingun singkang nih khawng a tom ka hi a, tua ciangin a si ta ding ka hi uh hi,” a ci hi. [13] Tua ciangin Elijah in ama kiangah, “Lunghimawh kei in; pai inla na gensa bangin an hong bawl in. Kei a dingin mohneu khat hong bawlsak masa-in kei kiangah hong paipih inla, tua khit ciangin nang le na tapa a’ ding bawl in. [14] Bang hang hiam cih leh Israel Pasian, TOPA in hih bangin ci hi: ‘ TOPA in leitungah guah a zuksak ni matengin beel sunga annel bei lo ding a, um sunga sathau zong kiam ngei lo ding hi,’ ci hi,” a ci hi. [15] Tua ciangin amah pai-in Elijah’ gensa bangin hih hi. Tua nu, le amah, le tua nu’ innkuan in ni tampi sung ne uh hi. [16] Elijah’ tungtawnin TOPA’ thugen bangin beel sunga annel bei lo a, um sunga sathau zong kiam ngei lo hi.</row>
		<row book="14" chapter="5" verse="4-6" tag="">[4] Tua ciangin Israel upate khempeuh hong pai uh a, Levi mite in Thuciamna Singkuang la uh hi. [5] Tua ciangin amaute in Thuciamna Singkuang, le kikhopna buk, le puanbuk sunga om a siangtho umlebeel khempeuh puato uh a, siampite le Levi mite in tuate puato uh hi. [6] Tua ciangin Kumpi Solomon le ama mai-ah a kikhawm Israel-te khempeuh Thuciamna Singkuang mai-ah om uh a, biakna-in tuu le bawngtal tampi tak pia uh ahih manin a phazah kisim zo lo hi.</row>
		<row book="20" chapter="11" verse="24" tag="">[24] Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi.</row>
		<row book="20" chapter="19" verse="6" tag="">[6] A cingh mihau pa’ maipha ngah ding ki-ut ciat a, na a piak mi khempeuh ama lawm ahi hi.</row>
		<row book="20" chapter="19" verse="17" tag="">[17] Mizawngte tungah a piate in TOPA’ tungah a pia hi a, TOPA in a cingin amaute tungah lohkik ding hi.</row>
		<row book="20" chapter="25" verse="21-22" tag="">[21] Na galte a gil a kial leh an pia inla, a dang a tak leh tui pia in. [22] Tua hileh amau’ maizum nadingin a bawl na hi a, TOPA in nang tungah thaman hong pia ding hi.</row>
		<row book="20" chapter="28" verse="27" tag="">[27] Mizawng a huhte cimawh ngei lo ding a, huhna a pia nuam lote in samsiatna ngah ding hi.</row>
		<row book="23" chapter="1" verse="13" tag="">[13] Bangmahin a kimang lo piaknate hong paipih nawn kei un. Paknamtui halna ka kih hi. Khadet ni, Sabbath ni, le thupi takin na kikhopnate uh mawhna tawh kidim ahih manin ke’n ka thuakzo kei hi.</row>
		<row book="40" chapter="2" verse="11" tag="">[11] Inn sungah amaute lut uh a, naungek le a nu Mary a mu uh hi. Amaute khukdinin tua naungek a biak khit uh ciangin a vanpuakte uh suahkhia uh a, kham, saledi paknamtui, le myrrh paknamtuite, letsongin a pia uh hi.</row>
		<row book="40" chapter="5" verse="42" tag="">[42] Mi khat peuhpeuh in na khat peuhpeuh hong nget leh na pia inla, nang kiang panin na a hong leitawi mite na pia in.</row>
		<row book="40" chapter="6" verse="1-4" tag="">[1] “Biakna tawh kizomin na hoih khat peuhpeuh na sep uh ciangin mite’ phat ding deihna tawh a kilang theithei dingin na sepkhak loh nadingun na kingaihsun un. Tua bangin gamta le-uhcin, vantungah a om na Pa uh kiang panin thaman na ngah kei ding uh hi. [2] “Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung le kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un. [3] Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theih loh nadingun pia unla, [4] kuamah theisak kei un. Tua hileh kuama muh lohin na gamtatna uh a mu na Pa un note tungah thaman hong pia ding hi.</row>
		<row book="40" chapter="6" verse="19-21" tag="">[19] “Nget in ne-in a kekseu theihna, gutate in luhin a guktheihna hih leitungah na sum uh khol kei un. [20] Nget in a nek theih lohna, a kekseu theih lohna, gutate in luhin a guk theih lohna mun vantungah note a dingin kholzaw un. [21] Bang hang hiam cih leh na sum omna uhah na lungsim uh om tawntung ding hi.</row>
		<row book="40" chapter="19" verse="21" tag="">[21] Jesuh in, “Mi cingtaak na hihnop leh pai-in na neihsate va zuak inla, na sum khotte, mizawngte tungah va pia lecin, vantungah sum na hau ding hi. Tua ciangin hong pai inla kei hong zui in,” a ci hi.</row>
		<row book="40" chapter="25" verse="34-46" tag="">[34] Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note a dingin a kibawlkholsa gamnuam hong luah un. [35] Bang hang hiam cih leh ka gilkial laitakin an nong pia uh a, ka dangtak laitakin tui nong pia uh a, khualmi ka hih laitakin zin nong do uh a, [36] puan nei loin ka om laitakin puan nong guan uh a, ka cinat laitakin nong veh uh a, ka thongkiat laitakin nong hawh uh hi,’ a ci ding hi. [37] Tua ciangin mihoihte in, ‘Topa aw, cikin na gilkial hong mu-in an hong pia a, cikin na dangtak hong mu-in tui hong pia ka hi uh hiam? [38] Cikin khualmi na hih laitakin hong mu-in zin hong do a, cikin puan nei lo na hih laitakin hong mu-in puan hong guan ka hi uh hiam? [39] Cikin cina na hih laitakin hong mu-in hong veh a, cikin thongkia na hih laitakin hong mu-in hong hawh ka hi uh hiam?’ a ci ding uh hi. [40] Tua ciangin Kumpipa in amaute kiangah, ‘Note kiangah kong genin-ah: Hih ka sanggamte a neupen khat nangawn na limbawl uh ciangin kei tungah a hong bawl na hi uh hi,’ ci-in a dawng ding hi. [41] “Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa le a nungzuite a dingin a kibawl meikuang tawntung sungah pai un. [42] Bang hang hiam cih leh ka gilkial laitakin an nong pia kei uh a, ka dangtak laitakin tui nong pia kei uh a, [43] khualmi ka hih laitakin zin nong do kei uh a, puan ka neih loh laitakin puan nong guan kei uh a, ka cinat laitakin nong veh kei uh a, ka thongkiat laitakin nong hawh kei uh hi,’ a ci ding hi. [44] Tua ciangin amaute in zong, ‘Topa aw, cikin na gilkial hong mu a, cikin na dangtak hong mu a, cikin khualmi na hih hong mu a, cikin na puan neih loh hong mu a, cikin na cinat hong mu a, cikin na thongkiat hong mu a, cikin kote in nang hong huh nuam lo ka hi uh hiam?’ a ci ding uh hi. [45] Tua ciangin amah in, ‘Note kiangah kong genin-ah: Hih mite a neupen khat nangawn na huh loh uh ciangin kei a hong huh lo na hi uh hi,’ ci-in a dawng ding hi. [46] Tua ahih ciangin tawntung gimthuakna sungah amaute pai ding uh a, mihoihte ahihleh nuntak tawntungna sungah lut ding uh hi,” a ci hi.</row>
		<row book="41" chapter="12" verse="30" tag="">[30] Na Topa Pasian uh, na lungsim khempeuh, na nuntakna khempeuh, na pilna khempeuh, le na thahatna khempeuh uh tawh na it un, a cihna ahi hi.</row>
		<row book="41" chapter="12" verse="41-44" tag="">[41] Biakinn sumpi khiatna kuang gei-ah Jesuh tu a, mihonte in sumpi a khiat laitakun a en hi. A haute in tampipi hong khia uh hi. [42] A zawng meigong numei khat zong hong pai a, sumnen tang nih hong khia hi. [43] Tua ciangin a nungzuite sam a, “Adangte khempeuh sangin hih mizawng meigongnu in tam khia zaw hi. [44] Bang hang hiam cih leh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivak nading nangawn siit loin a neih khempeuh a khiakhin ahi hi,” a ci hi.</row>
		<row book="42" chapter="6" verse="38" tag="">[38] Midangte tungah pia un. Tua hileh Pasian in note tungah zong hong pia ding hi. Bang hang hiam cih leh midangte na piakna uh tawh kizui-in a henhen, a tahtah, a dimletin Pasian in note tungah hong pia ding hi,” a ci hi.</row>
		<row book="42" chapter="12" verse="33" tag="">[33] Na neihsa uh zuak unla, mizawngte tungah tua sumte na pia un. Note a dingin a sia thei lo sumkholna na bawl unla, gutate in a luh zawh lohna, leikha in zong a nek zawh lohna, cikmahin a kiam ngei hetloh nading mun vantungah na sumte uh na khol un.</row>
		<row book="42" chapter="14" verse="13-14" tag="">[13] Tua bangin anvakna pawi na bawl ciangin mizawngte, khezawte, khebaite, le mittawte sam in. [14] Amaute in nang hong thukkik zo lo ding uh ahih manin nang a dingin a lungdamhuai hong hi ding hi. Bang hang hiam cih leh sihna panin mihoihte a thawhkik hun ciangin Pasian in nang tungah hong thukkik ding hi,” a ci hi.</row>
		<row book="42" chapter="16" verse="10" tag="">[10] “A tawmno-ah a diktatte pen a tamah zong diktat uh a, a tawmno-ah a citak lote pen a tamah zong citak lo uh hi.</row>
		<row book="42" chapter="21" verse="1-4" tag="">[1] Jesuh a khuadak leh mihaute in biakinn sumkuang sungah a letsong uh a khiatna, [2] le a zawng meigong khat in zong sumnen tang nih a khiat a mu hi. [3] Tua ciangin amah in, “Ke’n kong cihin-ah, hih a zawng meigongnu in a dangte khempeuh sangin tamzaw a khia hi. [4] Bang hang hiam cih leh adangte in a zatval uh sumte a khia uh ahi hi. Ahi zongin hih numei a zawng mahmah hinapi-in a nuntak nading khempeuh a khia khin ahi hi,” a ci hi.</row>
		<row book="44" chapter="20" verse="35" tag="">[35] Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpitakin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.</row>
		<row book="45" chapter="1" verse="14" tag="">[14] Nuntakna sang mite le nuntakna niam mite, mipilte le mihaite, a kuamah peuh ka huh ding ka tavuan ahih manin,</row>
		<row book="45" chapter="12" verse="6-8" tag="">[6] Tua ahih manin Pasian in hehpihna hong piakkhongna tawh kizui-in i siamna a tuamtuamte zang ciat ni. I siamna pen Pasian’ thu gentheih nading siamna ahih leh i upna neihzah tawh kizui-in gen ni. [7] Nasep nading siamna a nei ihih leh na sem ni. Hilh nading siamna a nei ihih leh hilh ni. [8] Midangte hanthot theih nading siamna a nei ihih leh midangte hanthawn ni. Midangte hop theih nading a nei ihih leh citna taktak tawh hawm ni. Makaih theih nading siamna a nei ihih leh hoihtakin na sem ni. Midangte hehpih theih nading a nei ihih leh maitai takin hih ni.</row>
		<row book="45" chapter="12" verse="13" tag="">[13] Na Khristian pihte uh a kisapna bangin na neihsate uh na hawm unla, zin le leengla do a siam mite na hita un.</row>
		<row book="46" chapter="13" verse="3" tag="">[3] Ka neih khempeuh midangte tungah pia-in, Pasian’ nasepna hangin kihaltumna ka thuak ahi zongin itna ka neih kei leh ka phattuamna bangmah om lo hi.</row>
		<row book="47" chapter="8" verse="12" tag="">[12] Piaknopna lungsim na neih nak-uhleh na neih lohnate uh siksan hi loin na neihna uh tawh kizui-in na piak uh Pasian in hong sang ding hi.</row>
		<row book="47" chapter="9" verse="6-7" tag="">[6] Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uh hi. [7] Pasian in piaknopna lungsim tawh a pia mite bek deih ahih manin, a kuamah peuh in na lungsim sung uhah na ngaihsutsa zah ciat uh na pia unla, pia nuam lopipi le sawlzawh thu bek tawh na pia kei un.</row>
		<row book="47" chapter="12" verse="15" tag="">[15] Note ka hong huhtheih nadingin lungdamtakin ka neih khempeuh kong piaknop banah keima pumpi mahmah zong ka hong kipia nuam hi. Tuazah takin ka hong itna pen it lohna tengin hong nei zawsop ding na hi uh hiam?</row>
		<row book="48" chapter="2" verse="10" tag="">[10] Kote in amaute lakah a om mizawngte ka phawk ding uh hong kal bek a, tua lah kei zong ngaihsut penin ka neihsa thu mah ahi hi.</row>
		<row book="50" chapter="2" verse="4" tag="">[4] Note’ phattuam nading bek ngaihsun kei unla, midangte’ phattuam nading ngaihsutsak zaw un.</row>
		<row book="52" chapter="5" verse="14" tag="">[14] Sanggamte aw, a thadah mite hilh unla, a meidawite hanthawnin, a zawngkhal mite huh unla, hih bang mite ngongbawl kei un.</row>
		<row book="54" chapter="5" verse="8" tag="">[8] Mi khatpeuh in a beh a phung, a diakdiakin a innkuansung mite a vak nop kei leh a upna a nusia hita a, thu um lo mite sangin siazaw lai hi.</row>
		<row book="54" chapter="6" verse="17-19" tag="">[17] Tuhuna a hau mite kisatheikha loin, a kip lo hauhnate muan le suanin neikha loin, eite in nuamtakin i zat theih dingin citna tawh a hong pia Pasian a muan a suan nadingun na hilh in. [18] A hoih nate semin, gamtat pha-in, citna lungsim nei-in midangte a hopnop nadingun na hilh in. [19] Tua hileh mai lamah amaute’ nuntak nading bulpi taktak ahi neihsate, amau a dingin a khol mite ahi ding uh hi.</row>
		<row book="58" chapter="6" verse="10" tag="">[10] Pasian, a man loin gamta ngei lo ahih manin na Khristianpihte uh a beisa hunah na huhna uh le tu dongin na huh laina uh tawh ama a dingin na nasepna uh le amah na itna uh na lahnate uh hong mangngilh het lo ding hi.</row>
		<row book="58" chapter="13" verse="16" tag="">[16] Khatlekhat tungah thuhoih kibawlin na kihuh ding uh mangngilh kei un. Hih bang gamtatnate pen Pasian a lungkimsak thei biakna ahi hi.</row>
		<row book="59" chapter="1" verse="17" tag="">[17] A hoih thu le na khempeuh, Pasian kiang panin hong pai hi a, vantung khuavak a Piangsak pa ahih manin amah kikheel ngei lo a, amah a kihei manin khua zong mial tuan lo hi.</row>
		<row book="59" chapter="1" verse="27" tag="">[27] Pa Pasian in a siangtho biakna citakin a ngaihsut thu in: Tagahte le meigong numeite a haksatna uhah hoihtakin kemin, leitung siatnate tawh kisawhkha loin siangtho takin omna ahi hi.</row>
		<row book="59" chapter="2" verse="15-18" tag="">[15] Gentehna-in, na mipih khat peuhpeuh uh annek tuidawn, nikten’ puansilh nei loin haksapi-in om hen la, [16] note khat peuhpeuh in, ama pumpi kisapna bangmah pia lopi-in, “Khualum gilvah takin om in,” ci mawk lel le-uhcin bang phattuamna om ding ahi hiam? [17] Tua ahih ciangin gamtatna in a zui lo upna guak pen a si ahi hi. [18] Ahi zongin mi khatpeuh in, “Mi khat in upna nei a, adang khat in gamtatna nei hi,” ci zenzen leh, gamtatna in a zui lo upna hong lak dih in; keimah in ahihleh ka upna ka gamtatna tawh ka hong lak ding hi, ka ci ding hi.</row>
		<row book="60" chapter="4" verse="10" tag="">[10] Pasian’ piak na a zatsiamte bangin Pasian’ kiang panin na ngah uh nate, midangte’ phattuam nadingin na zang un.</row>
		<row book="62" chapter="3" verse="17" tag="">[17] Mi khat hau mahmah hen la, a Khristian mipih a cimawhte mu napi-in huhna bangmah pianuam hetkei leh, bang hangin amah in Pasian ka it hi, ci thei ding ahi hiam?</row>
	</category>
	<category id="94">
		<row book="1" chapter="1" verse="26-27" tag="">[26] Tua ciangin Pasian in, “Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, le leitung a a bokvakte khempeuh tungah ukna neisak ni,” a ci hi. [27] Tua ahih ciangin Pasian in ama lim bangin mihing piangsakin, Pasian’ lim bangin amah a piangsak hi. Amah in pasal le numei a piangsak hi.</row>
		<row book="1" chapter="9" verse="6" tag="">[6] Mi a that peuhmahte pen, midangte in amah that ding hi. Bang hang hiam cih leh Pasian in ama lim bangin mi bawl hi.</row>
		<row book="2" chapter="21" verse="10" tag="">[10] Amah in zi dang khat a lakthuah leh, a zi masa’ annek, a puansilh, ahih kei leh lupkhop nading thuneihna khiam lo ding hi.</row>
		<row book="3" chapter="19" verse="14-15" tag="">[14] Note in bilngongte phuisam loin, mittawte’ mai-ah a puk theih nading na na koih kei ding uh a, note in na Pasian uh na zahtak ding uh hi; kei pen TOPA ka hi hi. [15] “Note in thukhenna-ah thu a tang loin na khen kei ding uh hi. Mizawngte langgen loin, a liante’ thu zui loin, thumanna tawh na vengte uh thu na khen ding uh hi.</row>
		<row book="3" chapter="19" verse="33-34" tag="">[33] “Na gam sung uhah note lakah khualmi khat hong peem leh, ama tungah a man loin na gamta kei ding uh hi. [34] Note lakah a hong peem khualmite tualsung mi mah bangin na ngaihsun ding uh a, nomau mah bangin amaute na it ding uh hi; bang hang hiam cih leh note pen Egypt gam sungah khualmi na hi ngei uh hi; kei pen TOPA na Pasian uh ka hi hi.</row>
		<row book="3" chapter="25" verse="39" tag="">[39] “Na gei-a om na sanggampa zawngin, nangma tungah amahmah hong kizuak leh, sila bangin na na semsak kei ding hi.</row>
		<row book="4" chapter="15" verse="15" tag="">[15] Mihonpi a dingin ngeina khat om ding a, note le note’ lakah hong peem mi a dingin tawntung ngeina khat na khang tawntungun om ding hi. TOPA’ mai-ah note le peemta mite na kibang ding uh hi.</row>
		<row book="5" chapter="1" verse="16-17" tag="">[16] “Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat le a sanggampa ahi a, amah tawh a om khualmipa tawh ahi zongin thu a mantakin khen un. [17] Thukhenna-ah angvan na nei kei ding uh hi. A neu le a liante a kibangin a thu na ngai ding uh a, maitang zahtak tuam na nei kei ding uh hi. Bang hang hiam cih leh thukhenna pen Pasian-a’ ahi hi. Note a dingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi.</row>
		<row book="5" chapter="22" verse="30" tag="">[30] “Mi khat in a pa’ zidangte tenpih lo ding a, a pa-a’ ahi numei tawh mawh lo ding hi.</row>
		<row book="5" chapter="25" verse="4" tag="">[4] “Bawng in an a cil laitakin a muk na tuam kei ding uh hi.</row>
		<row book="5" chapter="27" verse="20" tag="">[20] “‘Amah in a pa’ tungah maizumna tun ahih manin, a pa’ zidang tawh a lumkhawm mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="9" chapter="10" verse="25" tag="">[25] Tua ciangin Samuel in kumpipa’ thuneihna le a nasepte mite kiangah gen a, amah in tuate laibu khat sungah gelhin TOPA’ mai-ah a koih hi. Tua ciangin Samuel in mi khempeuh amau’ inn ciatah a ciahsak hi.</row>
		<row book="10" chapter="8" verse="15" tag="">[15] Tua ahih ciangin David in Israel-te khempeuh uk a, a mite khempeuh tungah thutang le thuman a zang hi.</row>
		<row book="10" chapter="13" verse="10-21" tag="">[10] Tua ciangin Ammon in Tamar kiangah, “Na khut tung panin ka nek theih nadingin inndei sungah an hong paipih in,” a ci hi. Tamar in a bawlsa mohphengte la-in inndei sung a sanggampa Ammon kiangah paipih hi. [11] Ahih hangin amah in a nek dingin ama kiang nai-ah a paipih ciangin, amah in tua numei lenin ama kiangah, “Hong pai in; kei tawh hong lum in ka sanggamnu aw,” a ci hi. [12] Amah in dawngin, “Hilo hi, ka sanggampa aw, kei hong thatang hih kei in; bang hang hiam cih leh Israel sungah tua bangin kigamta lo hi. Hih bangin hai gamtat lua kei in. [13] Keimah in ka maizumna koi-ah seelcipzo ding ka hi hiam? Nang zong, Israel-te sungah mihai luate khat bang na hi ding hi. Tua ahih ciangin tu-in kong thum hi, kumpipa kiangah gen in; bang hang hiam cih leh amah in nang a dingin kei hong khaktan lo ding hi,” a ci hi. [14] Ahih hangin amah in a thugen ngai lo hi. Amah sangin hatzaw ahih manin thatanghat thu tawh hihin amah luppih hi. [15] Tua ciangin Ammon in nakpitakin Tamar mudah hi. Amah in a cil-a a itna zah sangin a muhdahna lianzaw hi. Tua ahih ciangin Ammon in ama kiangah, “Ding in, paikhia in,” a ci hi. [16] Ahih hangin a numei in ama kiangah, “Hilo hi, ka sanggampa aw; bang hang hiam cih leh kei nong sawlkhiatna pen kei tungah nong hihsa thu sangin lianzaw hi,” a ci hi. Ahih hangin a thu ngai lo hi. [17] Amah in a nasem tangvalpa samin, “Ka omna panin hih numei koihkhia inla, ama nungah kongkhak kalh in,” a ci hi. [18] Tua nu in puantualpi ban nei khat silh hi; bang hang hiam cih leh kumpipa’ tanute in tua bangin puan silh hi. Tua ahih ciangin a nasempa in tua nu koihkhia-in ama nungah kongkhak kalh hi. [19] Tua ciangin Tamar in a lu tungah vut koihin ama silh puantualpi bansau balkek hi. Tua ciangin a lu tungah a khut koihin paikhia a, a paikawmin a gingin a kap hi. [20] Tua ciangin a sanggampa Absalom in ama kiangah, “Na sanggampa Ammon in nang hong bawlsia ahi hiam? Bangbang hitaleh kilungnuamsak in, ka sanggamnu aw; amah pen na sanggampa ahi hi; hih thu na lungsimah koih kei in,” a ci hi. Tua ahih ciangin a sanggampa Absalom’ inn-ah Tamar lungzuang khawngai-in a om hi. [21] Kumpi David in hih thute khempeuh a zak ciangin heh mahmah hi.</row>
		<row book="10" chapter="15" verse="4" tag="">[4] Tua tham loin Absalom in, “Gam sungah kei thukhen hi leng! Thu ahi a, a hang khat peuhpeuh ahi zongin a nei mi peuhmah kei kiangah hong pai ding a, keimah in ama tungah thu a tangin ka khen ding hi,” a ci hi.</row>
		<row book="19" chapter="82" verse="3" tag="">[3] A ginalo mite le pa a nei lo mite tungah thuman unla, a thuakte le a cimawhte’ thu a manin khen un.</row>
		<row book="19" chapter="94" verse="20-23" tag="">[20] Sihna ding ngeina a bawl, a gilo gam ukte, nang tawh kipawl ding ahi hiam? [21] Amaute in thuman mihoihte thah sawm uh a, a mawhbaang lo mite sihna thuaksak uh hi. [22] Ahih hangin TOPA pen keima munkip, keima Pasian, ka belh suangpi a suak khinta hi. [23] Amah in amau’ mawhnate amau’ tung mahah tungsakkikin, a gitlohna hangun amaute a maimangsak ding hi. TOPA, i Pasian in amaute maimangsak ding hi.</row>
		<row book="20" chapter="14" verse="31" tag="">[31] Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna ahi hi.</row>
		<row book="20" chapter="22" verse="2" tag="">[2] A hau a zawng a kilamdanna om lo a, a nih tuakun TOPA’ bawlsa ahi uh hi.</row>
		<row book="20" chapter="29" verse="7" tag="">[7] Midikte in mi cimawhte a’ ding thu khual uh a, migilote in tua bang thukhualna thei lo uh hi.</row>
		<row book="20" chapter="31" verse="8-9" tag="">[8] Thu a gen thei lo mite a dingin thu gensak inla, a huh ding a om lo mite panpih in. [9] Amau a’ ding thu genin thu a tangin khen inla, a zawng a cimawh mite amau a dingin a kilawm hamphatna ngahsak in.</row>
		<row book="23" chapter="1" verse="17" tag="">[17] Gamtat hoih ding kisin un. Thumanin gamta unla, kinetniamna kheel un. Pa nei lote hu unla, meigong numei panpih un,” ci hi.</row>
		<row book="23" chapter="5" verse="23" tag="">[23] mimawhte sumgolh tawh khah a, midikte a mawhsakte in gimna ngah ta hen!</row>
		<row book="23" chapter="10" verse="1-2" tag="">[1] A cimawhte’ thutang kimlai hei khiatsakin, keima mite sungah a zawngte’ thuman sutkhia-in, meigong numeite’ neihsa amau a’ ding a suahtheihna ding le pa nei lote’ neihsa amau’ nek dingin a bawl theih nadingun a man lo thukhensatna pia a, nenniamna thu a gelhte in gimna ngah ta uh hen! [2] A cimawhte’ thutang kimlai hei khiatsakin, keima mite sungah a zawngte’ thuman sutkhia-in, meigong numeite’ neihsa amau a’ ding a suahtheihna ding le pa nei lote’ neihsa amau’ nek dingin a bawl theih nadingun a man lo thukhensatna pia a, nenniamna thu a gelhte in gimna ngah ta uh hen!</row>
		<row book="23" chapter="13" verse="12" tag="">[12] Mihingte pen kham hoihte sangin a hoihzaw, minam pen Ofir gam khamte sangin a hoihzaw-in ka bawl ding hi.</row>
		<row book="24" chapter="5" verse="28" tag="">[28] Gitlohna lamah a hun bek a theithei kei uh hi. Tagah mite’ phattuamna ding khual loin thu a man lopi-in khen uh a, mizawngte’ tungah thuman lo uh hi.</row>
		<row book="30" chapter="1" verse="13" tag="">[13] TOPA in hih bangin ci hi: Ammon mite thumvei a khialh khit, a liveina hangin pel loin amaute gim ka pia ding hi. Bang hang hiam cih leh amaute in huaihamin gam a deihthuah manun Gilead gam simgawp uh hi.</row>
		<row book="30" chapter="2" verse="6-8" tag="">[6] TOPA in hih bangin ci hi: Israel mite thumvei a khialh khit, a liveina hangin pel loin amaute gim ka pia ding hi. Bang hang hiam cih leh amaute in leiba a loh zawh loh man bekun midik kimlai zuak uh a, khedap bu khat man a loh zawh loh man bekun mi cimawhte sila-in a zuak uh hi. [7] Amaute in mizawngte’ lutang leivui lakah tuancil uh a, keima min siangtho a ninsak dingin biakinn-a numei paktatte kiangah tangvalte le papite a pai uh hi. [8] Biakna tau gei khempeuhah amaute lum uh a, sum leitawina hangin a puan kepsakte uh a phah uh hi. Amaute in a Pasian uh’ biakinn sungah leibate kiang pan a laksak uh leenggahzu a dawn uh hi.</row>
		<row book="30" chapter="5" verse="7" tag="">[7] Thutang lumletin thuman mite lei a denna, note a dingin bangzahin nasia ding ahi hiam?</row>
		<row book="30" chapter="5" verse="10-13" tag="">[10] Note in thukhen zumah thutang a deih pa na mudah uh a, thuman a gen pa na hua uh hi. [11] Note in mizawngte tuancilin, a an neihteng khempeuh uh laksak na hih manun, suangseek inn na lam hangun tua suang inn sungah na tengkha kei ding uh a, leenggui lo hoih na neih hangun a leenggahzu na dawnkha kei ding uh hi. [12] Bang hang hiam cih leh na khialhna tampite uh le na mawhna tampite uh a vekin ka thei khin hi. Thuman mite gimsakin, sumgolh na la uh a, thukhenna zumah mizawngte’ thu a manin na khen kei uh hi. [13] Tua ahih manin hih bang hunsiat hun laitakin thu ngaihsun thei mite, pau loin a om khikhe, lamdang sak ding hi lo hi.</row>
		<row book="30" chapter="8" verse="4-7" tag="">[4] Mi cimawhte tuancil gawpin, gam sung mizawngte a susiagawp mite aw, hih thu ngai un: [5] Note in na lungsim sung uhah, “I ante i zuak theih nadingin zumkhak hun bei ding i ngaklah hi. I mangbuhte i zuaktheih nadingin cik ciangin Sabbath ni bei ding ahi hiam? I antehna seu neuseekin sum tampi i ngen nuam a, tawikhaina man lo zangin a hong leite i khem nuam hi. [6] Khedap bu khat man dingin mizawngte sila-in i zuak nuam a, i mangbuh hoih lote sum tampi i khawng nuam hi,” na ci uh hi. [7] TOPA, Israel Pasian kiciam a, “Na gamtatsiatnate uh ka mangngilh ngei kei ding hi.</row>
		<row book="33" chapter="6" verse="8" tag="">[8] Mun khempeuhah a om no mihingte aw, TOPA in a hoih nate hong gen khinzo hi. TOPA in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian’ thu man’ ding ahi hi.</row>
		<row book="38" chapter="7" verse="9" tag="">[9] “Note in thu a tangin khenin, khatlekhat tungah itna le hehpihna kilakin,</row>
		<row book="39" chapter="3" verse="5" tag="">[5] Vanglian TOPA in hih bangin ci hi: “Note tungah thukhen dingin ka hong pai ding hi; ai tawite, numei tawh a mawhte, a man lopi a teci pangte, numeite’ thaman piakna-ah khemna a zangte; meigong, tagah, le gamdang mite a zawhthawh bawlte, le kei hong zahtak lo mi khempeuhte’ langkhatah thakhatin teci pangin thu ka khen ding hi.</row>
		<row book="41" chapter="12" verse="40" tag="">[40] Meigong numeite tungah nuamtaksa-in a neihsate laksakin zangmang uh a, mite in mihoih a saktheih nading uh a deihna hangun thu saupipi a ngen uh hi. Amau’ kineihkhemna tawh kizui-in a gimthuak ding uh lianzaw ding hi,” a ci hi.</row>
		<row book="43" chapter="13" verse="34" tag="">[34] Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un.</row>
		<row book="45" chapter="2" verse="11" tag="">[11] Bang hang hiam cih leh Pasian in kuamah deidan loin mi khempeuh tungah a kibangin thu a khen hi.</row>
		<row book="45" chapter="9" verse="8" tag="">[8] Tua ahih manin leitung ngeina tawh a suak tate pen Pasian’ ta hi lo a, Pasian’ thuciamna tawh kizui-a a suakte bek suanlekhak taktakin a kisim pan hizaw hi.</row>
		<row book="46" chapter="7" verse="3" tag="">[3] Pasal in a zi a luppih dingin a kilawm zahin luppih ding a, a zi in zong a pasal a luppih dingin a kilawm zahin a luppih ding ahi hi.</row>
		<row book="48" chapter="3" verse="28" tag="">[28] Tua ahih manin Jew mi le Gentail mi, sila le sila ahi lo, numei le pasal cih bangin kideidanna om nawn lo a, note khempeuh Khrih tawh na kipawlna hangun pawlkhat hi-in, a kibangkim na hi uh hi.</row>
		<row book="51" chapter="3" verse="11" tag="">[11] Tua ahih manin Gentail mi le Jew mi, vun-at mi le vun-at loh mi, khuapi mi le khuaneu mi, sila le sila ahi lo, cih bangin a kilamdanna om lo a, Khrih pen mi khempeuh a’ ding hi thei a, thu khempeuh a’ ding hi thei a, thu khempeuhah amah bek ahi hi.</row>
		<row book="51" chapter="3" verse="19" tag="">[19] Pasalte aw, na zite uh it unla, amaute tungah ngongtat kei un.</row>
		<row book="59" chapter="2" verse="8-9" tag="">[8] Lai Siangtho sungah, “Nangmah na ki-it bangin na vengte na it in,” ci-in a genna Topa’ Thukham zui le-uhcin a hoih hi pah hi. [9] Ahi zongin mi na deidan uhleh note a khial na hi uh a, Thukham a palsat na hi veve uh hi.</row>
		<row book="59" chapter="5" verse="1-6" tag="">[1] A haute aw, tu-in ka thugen hong ngai dih un. Note tungah a hong tung ding lungkhamna hangin kapin thum un. [2] Na neihsate uh muattumta a, na puante uh nget in netum khinta hi. [3] Na ngun le na khamte uh kekseu khinta hi. Hih kekseuna pen note langah teci suak a, mei in a kattum bangin na sa uh hong netum ding hi. Hih a hun nunung ciangin tu-a bangin a piang dingin neihsa a khol na hi uh hi. [4] Na lo uh a hong khawhsakte a thaman pia lo na hih manun tu-in amaute’ phunna za un. Anla dingin na sawl uh mite’ phunna Vanglian Topa in za khinta hi. [5] Hih leitung na nuntak sungun uang nekin na noptat mahmah uh hi. Note hong kigawh hun ding kiginna-in a kithausak phitphet na hi uh hi. [6] A thuman mite mawhsakin na that uh a, amaute in na thu uh hong nial zo lo uh hi.</row>
		<row book="60" chapter="2" verse="18" tag="">[18] Nasemte aw, na tote uh thu na mang un. A thudik a migi na tote bek uh a zahtak hi loin a gilo na tote uh thu zong na mang un.</row>
		<row book="62" chapter="2" verse="2" tag="">[2] Tua Jesuh hangin eite’ mawhna hong kimaisak a, eite a’ ding bek hi loin leitung mi khempeuh’ mawhna zong a mai nading ahi hi.</row>
	</category>
	<category id="95">
		<row book="2" chapter="23" verse="5" tag="">[5] Nangmah a hong mudah pa’ la a van tawh a puk na muh leh a la tawh amah na nusia kei ding a, tua la phot toh ding na huh ding hi.</row>
		<row book="2" chapter="30" verse="14" tag="">[14] Mi simna-ah a kihel, kum sawmnih panin a tungsiah peuhmah in TOPA’ tungah biakna pia ding hi.</row>
		<row book="3" chapter="19" verse="32" tag="">[32] “Note, sam kangte’ mai-ah na kun ding uh a, puteekte’ maitang zahtakin, na Pasian uh na kihta ding uh hi; kei pen TOPA ka hi hi.</row>
		<row book="4" chapter="1" verse="2-3" tag="">[2] “Nang le Aaron in Israel mihonte khempeuh a innkuankuan, a behbehin, pasal peuhmah a milipin a phazah sim un. [3] Israel sungah kum sawmnih panin a tungsiah a pha, galdo dingin a kuan thei ding mi khempeuh a honhonin na sim ding uh hi.</row>
		<row book="4" chapter="8" verse="24-25" tag="">[24] “Hih pen Levi mite tawh a kisai thu ahi hi. Kum sawmnih le kum nga pan a tungsiah a phate, kikhopna buk nasepna sungah na a sem dingin hong pai ding uh hi. [25] Kum sawmnga a phak uh a kipan nasepna panin amau kihemkhia-in na sem nawn lo ding uh hi.</row>
		<row book="4" chapter="14" verse="29" tag="">[29] Na luanghawmte uh hih gamlakah lum ding hi. Note khempeuh, kum sawmnih pan a tungsiah, kei hong phunsante,</row>
		<row book="5" chapter="4" verse="2" tag="">[2] TOPA na Pasian un hong piak ahi keima hong thugente na zuih theih nadingun no kong thupiakte behlap loin, zong na khiam kei ding uh hi.</row>
		<row book="8" chapter="4" verse="15" tag="">[15] Amah pen nang a dingin na nuntakna a hong piakik, le na khanghamna-ah hong vak pa hi ding hi; bang hang hiam cih leh, tapa sagih sangin a thupizaw, nangmah hong it na monu’ neih tapa ahi hi,” a ci uh hi.</row>
		<row book="9" chapter="2" verse="26" tag="">[26] Tu-in naupang Samuel a pumpi khangin TOPA le mite’ maipha a ngahtoto hi.</row>
		<row book="14" chapter="25" verse="5" tag="">[5] Tua ciangin Amaziah in Judah mite khawm a, a tul-a ukte le a za-a ukte’ khutnuai-ah Judah mite le Benjamin mite a behbeh, a pawlpawlin a koih hi. Amah in kum sawmnih le a tungsiah a pha mite khawm a, galsim dingin a hoih, teipi le lum a zang thei, a kitengkhia mihing tul zathum a pha hi.</row>
		<row book="15" chapter="3" verse="8" tag="">[8] Amaute, Jerusalem khua-a Pasian’ biakinn-ah a hong ciahkik uh a kum nihna, tua kum a kha nihna sungin Shealtiel’ tapa Zerubbabel le Jozadak’ tapa Jeshua, nasep kipan uh a, a Israel mipihte, siampite, Levi mite, le salsuahna panin Jerusalem-ah a hong ciahkik mite khempeuh in zong a huh uh hi. Amaute in Levi mite kum sawmnih panin a tungsiah peuhmah TOPA’ biakinn sungah biakna nasepte a vaan dingin a seh uh hi.</row>
		<row book="18" chapter="6" verse="24" tag="">[24] “Hong hilh thei le-uhcin, pau loin ka ompah ding hi. Ka khialhna hong theitelsak dih un.</row>
		<row book="18" chapter="12" verse="12" tag="">[12] “Khanghamte in pilna nei a, nuntak saute in thu theitel uh hi.</row>
		<row book="18" chapter="15" verse="10" tag="">[10] Na pa’ pianma a a piang puteek samkangte’ tung panin kote in ka pilnate uh a ngah ka hi uh hi.</row>
		<row book="18" chapter="32" verse="4-9" tag="">[4] Elihu ahihleh amaute lak panin a khangno pen ahih manin adangte a pau kim khit mateng bangmah pau loin a om hi. [5] Ahi zongin hih mihing thumte in Job a dawn theih loh a muh ciangin a hehna thuakzo nawn lo hi. [6] Tua ahih ciangin Buz-te beh Barakhel’ tapa Elihu in thu gen ding hong kipan a, “Kei a khangno lai hi-in, note a khangham na hih manun, ka ngaihsutna note lakah kong gen ngam kei hi. [7] No a khangham zawte in thu a gen ding kilawm hi, ci-in ka ngaihsun hi. [8] Ahi zongin mihingte tungah a hong tung pilna pen Vanglian Pasian’ kha in a hong piak ahi hi. [9] Khanghamna in mi pilsak lo a, thuman zong theisak tuan lo hi.</row>
		<row book="19" chapter="15" verse="1-5" tag="">[1] TOPA aw, na biakinn sungah kua om ding ahi hiam? Na mual siangtho tungah kua teng ding ahi hiam? [2] Paubaang loin gamta-in, a manin na sem a, lungsim tak a gen mi, [3] mi gensia loin, a lawmte tungah siatna bawl lo a, a vengte a mawhsak lo mi, [4] migilote thusim lo a, ahi zongin TOPA a zahtakte a pahtawi mi, ama natna ding nangawnah a ciampel lo mi, [5] ama sum a meetin a kha lo, thutang mite a langpan lo, golhguk a la lo mite teng ding uh hi. Hih bangin a gamtate pen ling ngei lo ding hi.</row>
		<row book="19" chapter="19" verse="14" tag="">[14] TOPA, ka belh suangpi le keimah hong tankhia pa aw, ka kammal le ka lungsim ngaihsutnate nangma muhna-ah a sanhuai suaksak ta in!</row>
		<row book="19" chapter="34" verse="14" tag="">[14] Siatna panin kihemkhia inla, a hoih bawl in. Kilemna ding hanciam inla, na phak mateng delh in.</row>
		<row book="19" chapter="37" verse="1-2" tag="">[1] Migilote’ hangin kilungsosak kei inla, a man loin a gamta mite en’ dingin ngaihsun kei in. [2] Bang hang hiam cih leh lopa bangin amaute vulpak ding uh a, lokung hingte bangin keutum ding uh hi.</row>
		<row book="19" chapter="37" verse="8" tag="">[8] Hehna panin kikham inla, sinsona nusia in. Nangmah kilungso tawmsak ke’n; tua in siatna bekah a hong paipih hi.</row>
		<row book="19" chapter="37" verse="25" tag="">[25] Thuman mi a kinusiacip, a suanlekhakte ngen tawmin a kivak, ka neu lai a kipanin tu-a ka teek hun ciang dong ka mu ngei nai kei hi.</row>
		<row book="19" chapter="45" verse="7" tag="">[7] thuman deihin gitlohna na mudah hi. Tua ahih ciangin Pasian ahi, nangma Pasian in na khangualte tungah a kikhai to-in lungdamna sathau nang hong nilhzo a,</row>
		<row book="19" chapter="82" verse="3-4" tag="">[3] A ginalo mite le pa a nei lo mite tungah thuman unla, a thuakte le a cimawhte’ thu a manin khen un. [4] A ginalo mite le a cimawh mite hon unla, migilote’ khutsung panin amaute honkhia un,” a ci hi.</row>
		<row book="19" chapter="101" verse="3-4" tag="">[3] A sia na peuhmah ka deih kei ding hi. Lamkhial mite’ nasepna ka mudah a, tuate tawh ka kisukha kei ding hi. [4] Lungsim kawina ka deih hetkei a, siatna, ngaihsutin zong ka neikha kei ding hi.</row>
		<row book="19" chapter="119" verse="30" tag="">[30] Thuman lampi ka teel khin a, na biakna ngeina kipte ka deih hi.</row>
		<row book="19" chapter="119" verse="104-105" tag="">[104] Na thuhilhnate hangin thu theihtelna ka ngah hi. Tua ahih ciangin a man lo lampi khempeuh ka mudah hi. [105] Nangma thu pen lam hong lak ding meivak hi a, ka paina lampi-ah khuavak ahi hi.</row>
		<row book="20" chapter="1" verse="1-6" tag="">[1] David’ tapa, Israel kumpi Solomon’ paunakte: [2] Mite in pilna le thuhoihte a phawk theih nading, khiatna thuk a nei kammalte a theih theih nading. [3] A hoihin a pil gamtat theih nading, thuman, thutang, a kilawmin a gamtat theih nading. [4] Thuthei nai lote in a theih nading, khangnote in pilna le thu ngaihsut theihna a ngahna ding. [5] Mi ciimsate ciimsak semsemin, mi pilsate pilsak semsemin, [6] paunakte le thugentehnate hoihtakin thei-in, mipilte’ kampau leh a thugente uh a theih nading ahi hi.</row>
		<row book="20" chapter="3" verse="27-30" tag="">[27] Na hihzawh ding ahih nakleh midangte’ kitangsapna huh tawntung in. [28] Na vaihawmsak theihpah ding thute ahih nakleh , zing ciangin hong paikik in, ci-in a hun sotto kei in. [29] Nangmah hong muangin nangma nai-ah a hong teng na vengpa, gim a ngahna ding bangmah vaihawm kei in. [30] Nangma tungah siatna bangmah a hong bawl lo, mi khatpeuh tawh thu om lopi-in kimawk tot kei in.</row>
		<row book="20" chapter="8" verse="5" tag="">[5] Ngaihsut kicing nai lote aw, na lungsim uh khanghamsak un. Mihaite aw, thu ngaihsun un.</row>
		<row book="20" chapter="9" verse="9" tag="">[9] Mipilte thuhilh lecin pil semsemna-in nei ding a, thuman mite thuhilh lecin a thutheihna uh khang semsem ding hi.</row>
		<row book="20" chapter="12" verse="16" tag="">[16] Mihaite in a hehna uh langsakpah uh a, mipilte in a hehna uh ipzo hi.</row>
		<row book="20" chapter="13" verse="6" tag="">[6] Thumanna in midikte hu a, gitlohna pen mawhneite’ pukna ahi hi.</row>
		<row book="20" chapter="17" verse="11" tag="">[11] Thusia bekbek a deih tawntung migilote kiangah, a gilo kamtai pa bangin sihna tung ding hi.</row>
		<row book="20" chapter="18" verse="13" tag="">[13] A thu za khin nai lopi-in dawnkikna pen haina le maizumna ahi hi.</row>
		<row book="20" chapter="19" verse="2" tag="">[2] Thuthei lopi-in lawpluatna hoih lo a, mawk nawhtatna in lungkhamna piangsak thei hi.</row>
		<row book="20" chapter="19" verse="11" tag="">[11] Pilna in mi lungduaisak a, mi’ hong hehsaknate kiphawkmawh bawlna in minthanna ahi hi.</row>
		<row book="20" chapter="19" verse="25" tag="">[25] Thu thei lote in satna bek tawh pilna ngahzo a, thungaihsun theite in taina lel tawh pilna ngahzo uh hi.</row>
		<row book="20" chapter="22" verse="28" tag="">[28] Na pu na pate’ phuhsa gisuang cikmah hunin khin kei un.</row>
		<row book="20" chapter="24" verse="28-34" tag="">[28] Thu kician om lopi-in na vengpa’ langkhatah teci pang kei inla, amau’ siat nadingin zuauthu gen kei in. [29] Kei tungah hong bawl bangin kei zong ka bawl ding a, ama hong hihna bangin ka thuk ding hi, cikha kei in. [30] Mi thadahpa’ lo gei-ah ka va pai a, mihai pa’ leenggui lo ka va nawkkha hi. [31] Limtakin ka et ciangin a lo ciing bupah kiak dim a, a leitang khempeuh lopa in khuhcip a, a umna a phungcian suangte kicim khin hi. [32] Tua bang ka muh ciangin thu ka lungngaingai a, thu manpha khat ka mukhia hi. [33] Tawmkhat ihmutna, tawmkhat lusukna, tawmkhat sung na sep lohna, khutzepin ommawkna hangin [34] i tungah zawnna hong tung a, cihmawhna in hong khuhcip hi.</row>
		<row book="20" chapter="26" verse="4-5" tag="">[4] Mihaite’ thudotna dawngdawng lecin nang zong amau mah bangin a hai na hi hi. [5] Mihaite a pilin a kingaihsut khak loh nadingin amau’ haina tawh kizui-in dawng zaw in.</row>
		<row book="20" chapter="26" verse="17" tag="">[17] Eite tawh a kisai lo kitotna sunga kiphumna pen ui ommuang khat a bil-in i kaihsak tawh kibang hi.</row>
		<row book="20" chapter="27" verse="2" tag="">[2] Midangte in hong phat lohbuang nangmah kiphattawm kei in. Khual mite in hong phat lohbuang nangma kamin kiphattawm kei in.</row>
		<row book="21" chapter="7" verse="5" tag="">[5] Mihaite in pahtawina la hong sak sangin mipilte’ hong taina hoihzaw hi.</row>
		<row book="21" chapter="7" verse="9" tag="">[9] Heh pahpah kei in; hehna a haihuai ahi hi.</row>
		<row book="21" chapter="7" verse="20-22" tag="">[20] A manin a gamta, a khial ngei het lo, leitungah mi khat zong om het lo hi. [21] Mi’ gen khempeuh thudon kei in. Na nasempa’ hong samsiatna na zakha ding hi. [22] Nang zong midang na samsiat zelzelna teltakin na kithei hi.</row>
		<row book="21" chapter="10" verse="4" tag="">[4] Nang tungah gam ukpa a heh leh na nasep za taisan pah kei in. Dai tak-a om hithiatna in khialhna lianpi maisak thei hi.</row>
		<row book="23" chapter="1" verse="17" tag="">[17] Gamtat hoih ding kisin un. Thumanin gamta unla, kinetniamna kheel un. Pa nei lote hu unla, meigong numei panpih un,” ci hi.</row>
		<row book="23" chapter="1" verse="19" tag="">[19] Note in utna lungsim nei-in thu na man’ nak-uhleh lei pana piang a gah hoihte na ne ding uh hi.</row>
		<row book="23" chapter="32" verse="8" tag="">[8] Ahih hangin mipi lungsim a nei mi in na a hoihte geel a, thuhoih nate-ah a pang hi.</row>
		<row book="25" chapter="3" verse="39" tag="">[39] I mawhna hangin gim i thuak ciangin bang hangin phunphun ding ihi hiam?</row>
		<row book="33" chapter="7" verse="18" tag="">[18] TOPA aw, nang tawh a kibang Pasian dang om lo a, a omlai na mite’ mawhna nangmah in na maisak hi. Nang na heh paisuak kei a, na itna kip nong lak hi.</row>
		<row book="40" chapter="5" verse="9" tag="">[9] Kilem nading deihin a hanciam mite in Pasian’ tate cihna ngah ding uh ahih manin thupha ngah mi ahi uh hi.</row>
		<row book="40" chapter="5" verse="16" tag="">[16] Midangte in na gamtatna hoihte uh a muh ciangin vantungah a om na Pa uh min a phat theih nadingun mite mai-ah na gamtat hoihna uh khuavak bangin na kilangsak un.</row>
		<row book="40" chapter="5" verse="25" tag="">[25] Nangma tungah mi khatpeuh lungkim loin zumah hong khiat leh, zum na tun ma-un hun om lai-in na kilem pak nadingin hanciam in. Tua hikeileh zum na tun uh ciangin thukhente khutsung na tung ding a, thukhente in palikte khut sungah hong apin, palikte in thong sungah hong khum ding hi.</row>
		<row book="40" chapter="5" verse="37" tag="">[37] Na gen peuhmah ahi ahihleh, ‘Hi,’ ci inla, ahi lo ahihleh, ‘Hilo,’ cihna tawh kicingsak in. Tua bang hi loin kiciamna kam na zat ciangin Dawimangpa tawh kizomin thuman lo na hih lamtak hong kilang hi.</row>
		<row book="40" chapter="5" verse="48" tag="">[48] Tua ahih manin vantungah a om na Pa uh a cingtaak mah bangin note zong lungsim citakin na cingtaak nading uh na hanciam un.</row>
		<row book="40" chapter="7" verse="6" tag="">[6] “Uite tungah a siangtho nate pia kei un. Pia le-uhcin hong pet zawsop ding hi. Vokte mai-ah na suangmanphate uh lot kei un. Lot le-uh cin sikcip lel ding uh hi.</row>
		<row book="40" chapter="18" verse="15" tag="">[15] “Na sanggamte uh na tung uhah hong khialh leh pai-in no tegel bek theihin a khialhna va gen un. Na thu uh a hong man’ leh na sanggampa uh a ngahkik na hi uh hi.</row>
		<row book="42" chapter="1" verse="80" tag="">[80] Tua naungek a pumpi le a lungsim siamna hong khang a, Israel mite lakah a kilaak hun matengin sehnel gam sungah a om hi.</row>
		<row book="42" chapter="2" verse="40" tag="">[40] Tua naupang hong khangin hong thahat hi. Lungpilna tawh kidim a, Pasian in thupha a pia hi.</row>
		<row book="42" chapter="2" verse="52" tag="">[52] Jesuh a pumpi le a pilna khang a, ama gamtatna in Pasian le mite a lungkimsak semsem hi.</row>
		<row book="42" chapter="6" verse="28" tag="">[28] No hong phuisamte thupha na pia unla, no hong bawlsiate a’ ding thu na ngetsak un.</row>
		<row book="42" chapter="6" verse="45" tag="">[45] Mihoih pa in a lungsim sunga thuhoih omteng hong suahkhia a, migilo pa in a lungsim sunga a gitlohna teng hong suahkhia hi. Bang hang hiam cih leh mite pen amau’ lungsim sunga a om bangbang a hong paukhia uh ahi hi.</row>
		<row book="43" chapter="3" verse="6-7" tag="">[6] Mihing sung panin a suakte mihing mah hi bek a, Kha tawh a suakte pen kha mi ahi hi. [7] Tua ahih manin, ‘Na suahkik ding ahi hi,’ ka hong cihna hangin lamdangsa kei in.</row>
		<row book="44" chapter="17" verse="11" tag="">[11] Thesalonika khuamite sangin Berea khuamite in mipi lungsim neizaw uh hi. Amaute in lawp mahmahna tawh Paul’ thugente ngai uh a, Paul’ thugente man taktak hiam ci-in a theih nadingun nisimin Lai Siangtho a sim uh hi.</row>
		<row book="44" chapter="24" verse="16" tag="">[16] Tua ahih manin Pasian mai le mite mai-ah lungsim kisuanna a om het lo dingin a tawntungin ka gamta hi.</row>
		<row book="45" chapter="1" verse="14-15" tag="">[14] Nuntakna sang mite le nuntakna niam mite, mipilte le mihaite, a kuamah peuh ka huh ding ka tavuan ahih manin, [15] Rom khua-a a om note tungah zong Lungdamna Thu hilh ding ka lawp mahmah hi.</row>
		<row book="45" chapter="5" verse="3-4" tag="">[3] Haksatna i thuak laitak nangawnin i lungdam veve hi. Bang hang hiam cih leh haksatna in thuakzawh hatna piangsak a, [4] thuakzawh hatna in Pasian’ pahtakna hong ngahsak a, ama hong pahtakna in lametna lianpi hong neisak ahihna thu i thei hi.</row>
		<row book="45" chapter="8" verse="6" tag="">[6] I ngaihsutna, i pumpi deihna uksak lehang sihna tawh kizom hi; i ngaihsutna, Kha Siangtho uksak lehang nuntakna le nopsakna tawh a kizom hi.</row>
		<row book="45" chapter="8" verse="28" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="12" verse="14-21" tag="">[14] No a hong bawlsia mite, Pasian in thupha a piak nadingin thu ngetsak unla, tua bang mite samsia loin thupha piazaw un. [15] A lungdam mite lungdampih unla, a dah mite dahpih un. [16] Mi deidan loin a kibangin en un. Kiphasak loin mineute tawh kikhawlthei unla, kipilsak se kei un. [17] Midangte’ gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. [18] Ahih theih laiteng mi khempeuh tawh na kilem nadingun hanciam un. [19] Lawmte aw, na hehna uh kuama tungah thukkik kei unla, Pasian’ thukkik dingin koih lel un. Bang hang hiam cih leh Lai Siangtho sungah, “Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi,” ci-in kigelh hi. [20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un. [21] Tua ahih manin gitlohna kizosak kei unla, a pha gamtatna tawh gitlohnate a zo na hi ta un.</row>
		<row book="45" chapter="14" verse="12" tag="">[12] Tua ahih manin a kuamah peuh in i gamtatna ciat Pasian’ mai-ah a va kigentel ciat ding ihi hi.</row>
		<row book="46" chapter="2" verse="6" tag="">[6] Ahi zongin kha thu lamah a khangham mite tungah pilna thu ka gen hi. Tua ka gen pilna pen tu-in a maimang kuankuanta ding hih leitung mite’ pilna le vangliatna thu hi lo hi.</row>
		<row book="46" chapter="3" verse="3" tag="">[3] Bang hang hiam cih leh Pasian’ deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uh hi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi.</row>
		<row book="46" chapter="6" verse="1-8" tag="">[1] Note khatlekhat thu na kineih uh ciangin Pasian’ mi siangthote khensakzaw loin lawki thukhente’ mai na kitun ngam uh hi. [2] Pasian’ mite in leitung mite’ thu a khensakzaw ding ahihlam thei lo na hi uh hiam? Note pen leitung mite’ thu a khensak ding na hih uh ciangin tua bang thu neute khen thei lo lawmlawm na hi uh hiam? [3] Eite pen vantung mite’ thu nangawn a khensak ding ihih lamtak thei lo na hi uh hiam? Tua ahih manin hih leitung a no’ thu neuneute leltak na khentheih zawk kan ding uh ahi hi. [4] Tua bang hinapi-in hih bang thu themthem hong pian ciangin pawlpi sungah bangmahin a kisim lo mite’ mai kitun ding na hi uh hiam? [5] Note a dingin zumhuai mahmah hi. Note khatlekhat na kithuneihnate uh a khenthei ding note lakah mipil khat beek om buang ding hi. [6] Tua hinapi, khatlekhat thu kineihin zum na kitun uh a, lawki thukhente na khensak tazen uh hi. [7] Note khatlekhat zum na kitut mahmah uh zong a gina het lo na hihna uh hong kilangsak hi. Bang hangin thuakzaw mai lo a, sum ngamzaw mai lo na hi uh hiam? [8] Note khatlekhat kisu-in, khatlekhat na kisut zawsop uh a, na sanggamte teekteek nangawn uh tawh thu na nei uh hi.</row>
		<row book="46" chapter="13" verse="11" tag="">[11] Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi.</row>
		<row book="46" chapter="14" verse="20" tag="">[20] Sanggamte aw, na thu ngaihsutnate uhah naupang bang kei un. Gitlohna lamah naupang bang unla, ahi zongin thu ngaihsutna-ah a khangham hi ta un.</row>
		<row book="46" chapter="14" verse="32-33" tag="">[32] Pasian in eite ahi zelzul dingin a hong sam hi lo a, hoihtak nuamtakin a om dingin a hong sam ahih manin Pasian’ thu gen ding lawpna lungsim pen a gen ding pa a ki-ukzawh ding a kisam ahi hi. Pasian’ pawlpi mite khempeuh lakah a kizang ngeina ahih mah bangin, [33] Pasian in eite ahi zelzul dingin a hong sam hi lo a, hoihtak nuamtakin a om dingin a hong sam ahih manin Pasian’ thu gen ding lawpna lungsim pen a gen ding pa a ki-ukzawh ding a kisam ahi hi. Pasian’ pawlpi mite khempeuh lakah a kizang ngeina ahih mah bangin,</row>
		<row book="46" chapter="14" verse="40" tag="">[40] Na khempeuh a kilawm a kituakin na hih un.</row>
		<row book="47" chapter="4" verse="16" tag="">[16] Tua thu hangin ka lungkia tuan kei uh hi. Kote’ leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi.</row>
		<row book="47" chapter="6" verse="3" tag="">[3] Ka nasepna uhah mite in mawhna hong zon ding uh ut lo ka hih manun kuamah ka nawngkaisak khak loh nadingun ka hanciam uh hi.</row>
		<row book="47" chapter="6" verse="6" tag="">[6] Siangtho takin nuntakna, thu theihna, lungduaina, migitna, Kha Siangtho’ huhna, itna taktak neihna,</row>
		<row book="48" chapter="2" verse="20" tag="">[20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi.</row>
		<row book="48" chapter="4" verse="3" tag="">[3] Tua mah bangin eite zong kha thu-ah i neulai hun sungteng huihlak a uk vangneite’ khutnuai-ah a om ihi hi.</row>
		<row book="48" chapter="5" verse="22-23" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi.</row>
		<row book="48" chapter="6" verse="1-2" tag="">[1] Sanggamte aw, mi khatpeuh a gamta khial a om ciangin, Kha Siangtho’ deihna bangin a nungta note in tua a khial pa a manin a gamtatkik theih nadingin thunem zangin na huh un. Note in zong amah bangin ze-etna na tuahkhak loh nadingun na kikem un. [2] Thu haksa na tuah uh ciangin khatlekhat na kihuh un. Tua hileh Khrih’ thukham a zui na hi uh hi.</row>
		<row book="49" chapter="2" verse="10" tag="">[10] Eite a hong bawlpa pen Pasian hi a, Jesuh Khrih tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite’ omzia dingin a na ngaihsut kholhsa ahi hi.</row>
		<row book="49" chapter="4" verse="12-16" tag="">[12] Hih nasep a tuamtuamte khempeuh a sem dingin Pasian’ mi khempeuh kigingkhol sakin Khrih a dingin na semin Khrih pumpi a khansak theihna ding deihna ahi hi. [13] Tua hileh Pasian’ Tapa i theihna le i thu upna-ah kithukhatin, eite a khangcing suakin, Khrih’ cingtaakna ciang i banto ding hi. [14] Tuahun ciangin thu upna lamah naupang ihi nawn kei ding a, mite khemin a khialsak theite’ mutna hangin i suk hoi i to hoi nawn kei ding a, [15] itna lungsim tawh thutak genin, lutang ahi Khrih tawh i kibat dongin i khangto ding hi. [16] Ama ukna mangin pumpi na a tuamtuamte a kituak takin kizom a, amaute limtakin a kizop dimdiamna hangin pumpi pen pumkhat a suak thei hi. Pumpi na a tuamtuamte in amau’ sep ding ciat hoihtakin a sep uh ciangin itna hangin pumpi khangin a cingtaak a suak thei hi.</row>
		<row book="49" chapter="4" verse="22-24" tag="">[22] Zuauna lungsim in a suksiat khitsa, nidangin na nuntakna ngei uh ahi na pianlui uh paikhia unla, [23] na lungsim uh le na ngaihsutna uh thaksuak sak un. [24] A thutang a siangtho ahihna thu, nuntakna mahmah panin a kilangsak, Pasian’ pianzia tawh kibangin a kibawl na ngeina thak uh bangin na nungta un.</row>
		<row book="49" chapter="4" verse="26-29" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un. [27] Dawimangpa in hong suksiat theih nading hun omsak kei un. [28] Guta ngeite in gu nawn loin, ama nuntak nading thuman takin thalawhin, mizawngte zong a huhtheih lai nadingin thatang tawh nasep ding kipan ta uh hen. [29] Na kiho uh ciangin kamguh zang kei unla, na pauna uh a za mite in phattuamna a ngahtheih nadingin na-in a kimang kam hoihte bek na pau un.</row>
		<row book="49" chapter="5" verse="15" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un.</row>
		<row book="50" chapter="1" verse="6" tag="">[6] Note sungah hih nasep hoih a hong pankhia Pasian in Jesuh Khrih hong paikik hun ciang dong, mi cingtaak na hih nadingun hong huh ding hi, ci-in teltakin ka thei hi.</row>
		<row book="50" chapter="1" verse="9-11" tag="">[9] Note a’ ding deihsakna tawh thu ka hong ngetsak thu in: Note’ lungsimah itna khang semsemin, a sia le a pha a mantakin khenthei-in a hoihpen na teeltheih nading uh ahi hi. [10] Tua hileh Khrih hong paikik ni ciangin paubaanna om loin a siangtho na hi ding uh hi. [11] Jesuh Khrih in note mihoih a hong suahsak theihna le mite in Pasian pahtawi-in a phattheihna thu, note’ gamtat hoih in midangte tungah kilangsak ding hi.</row>
		<row book="50" chapter="2" verse="12" tag="">[12] Tua ahih ciangin ka hong it sanggamte aw, note tawh ka hong omkhawm lai-in ka thu na hong man’ tawntung uh mah bangin, tu-in note tawh ka hong omkhawm loh hun ciangin zong ka thu na hong man’ ding uh thupizaw lai hi. Pasian kihtakna le zahtakna tawh na maa uh nawt unla, amah in note hong hotkhiatna thu a cingtaak suaksak un.</row>
		<row book="50" chapter="2" verse="29-30" tag="">[29] Khrih nasepna-ah note in pumpi tawh na hong huhkim theih loh manun note’ tangin amah in kei a hong huh manin a nuntakna hong pia-in sihlawh dektak hi. Tua ahih manin hih bang mite na zahtakbawl mahmah unla, Topa’ nasem taktak hi, ci-in lungdam takin na limbawl un. [30] Khrih nasepna-ah note in pumpi tawh na hong huhkim theih loh manun note’ tangin amah in kei a hong huh manin a nuntakna hong pia-in sihlawh dektak hi. Tua ahih manin hih bang mite na zahtakbawl mahmah unla, Topa’ nasem taktak hi, ci-in lungdam takin na limbawl un.</row>
		<row book="50" chapter="3" verse="12-15" tag="">[12] Ahi zongin ka utna tungkhin ing, cingtaak khinta ing, a ci ka hi kei hi. Khrih Jesuh in kei a dingin a hong sepsak hamphatnate kimtakin ka ngahtheih nadingin a hanciam lai ka hi hi. [13] Sanggamte aw, tua hamphatna a ngah khinin ka kingaihsun kei hi. Tua ahih manin a beisa thute mangngilh bawlin mainawtin ka hanciam a, [14] Khrih Jesuh nasepna tawh vantung nuntakna-ah Pasian’ hong sapna ahi hamphatna ka ngahtheih nadingin, a kung lam zuanin tangtakin ka tai hi. [15] Kha thu-ah a khangham eite in hih bang lungsim pua ciat ni. Hih bang lungsim a nei lo i omkhak leh zong, Pasian in a kitel takin hong kilangsak ding hi.</row>
		<row book="50" chapter="4" verse="8" tag="">[8] Sanggamte aw, a tawpna-ah ka hong gennop thu in, a hoih le a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, le a pahtakhuai thute ahi hi.</row>
		<row book="50" chapter="4" verse="11-13" tag="">[11] Bangbangin om taleng a lungkim thei dingin a kisinsa ka hih manin hih bang ka hong gen ciangin ka kitangsapna a hong pulak nuam ka hi kei hi. [12] Cihmawhna le cihtheihna a sinsa ka hi hi. Tua ahih manin ka hau a ka zawng zongin, ka vah a ka kial zongin, koi mun koi mun hitaleh ah a lungkimthei dingin a kisinsa ka hi hi. [13] Khrih in a hong piak vangliatna tawh hihte khempeuh nawkzawh nading thahatna a nei ka hi hi.</row>
		<row book="51" chapter="2" verse="2" tag="">[2] Note, lungsim hanna tawh kidimin, thu a man taktakin na theihna hangun lungkip takin omin, itna tawh pumkhat na suahtheih nading uh ka deihna ahi hi. Tua hileh Pasian’ thusim ahi Khrih mahmah na thei ding uh hi.</row>
		<row book="51" chapter="2" verse="6-8" tag="">[6] Note hong honpa dingin Topa Khrih na sansa uh ahih mah bangin amah tawh hoihtakin kipawlin nungta un. [7] Note tungah a hong kihilhsa bangin ama sungah zungthuk kha unla, ama deihna bangin nungta-in, na upna uhah khauh semsemin, lungdam takin om un. [8] Khrih thu tawh a kituak lopi-in, tangthu tuanthu ahi a, huihlak a ukte’ thu siksanin ahi zongin, bangmahin a kimang lo leitung pilna tawh mite’ khemsa-in sila na suahkhak loh nadingun kingaihsun un.</row>
		<row book="51" chapter="3" verse="12" tag="">[12] Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh ahi hi.</row>
		<row book="51" chapter="3" verse="23" tag="">[23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un.</row>
		<row book="51" chapter="4" verse="5-6" tag="">[5] A pualam mite tungah a kilawm a kituakin gamta unla, hunhoih na ngah khempeuh uh na valkhongsak ngei kei un. [6] Kam na pau uh ciangin mi’ zaknop, mi’ ngaihnop dingin na pau un. Tua hileh na kihopih uh mite khempeuh a dingin phattuamna a nei kam a pau na hi ding uh hi.</row>
		<row book="51" chapter="4" verse="12" tag="">[12] Jesuh Khrih nasem, note’ makai Epafras in zong hong hopih hi. Pasian’ deihna bangin note nungta-in, lungsim khanghamin kiptakin na omtheih nadingun amah in thu hong ngetsak tawntung hi.</row>
		<row book="52" chapter="4" verse="11" tag="">[11] Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, le note’ nuntak nading na na sep nading uh hanciamin nei un.</row>
		<row book="53" chapter="1" verse="3" tag="">[3] Sanggamte aw, note’ upna nakpitakin khang a, note khatlekhat na ki-itna uh lian semsem ahih manin Pasian tungah lungdamna koh ding a kilawm ahih mah bangin, note hangin ama tungah lungdamna ka ko tawntung uh hi.</row>
		<row book="53" chapter="3" verse="12" tag="">[12] Tu-in tua bang mite in kuamah nawngkaisak nawn loin man manin na sem hiathiatin amau’ nuntak nadingun na a sep nadingun Topa Jesuh Khrih min tawh hanthawnin thu ka hong pia uh hi.</row>
		<row book="54" chapter="5" verse="1-3" tag="">[1] Nang sangin a uzaw mite taiibawl kei inla, na pa bangin ngaihsunin hanthawn in. Nang sangin a nauzawte na nau bangin bawl in. [2] Nang sangin a uzaw numeite na nu bangin bawl inla, nang sangin a nauzaw numeite, lungsim siangtho tak tawh na nau numei bangin bawl in. [3] Meigong taktak ahi numeite zahtakbawl in.</row>
		<row book="54" chapter="6" verse="20-21" tag="">[20] Timoti aw, nang tungah a hong kipia thute hoihtakin na zui in. Mi pawlkhatte in, “Thu theihna,” ci-in a ngaihsutkhak uh, Pasian’ thu tawh a kituak lo, thu kihai selnate na pelh in. [21] Mi pawlkhatte in tua bang pilna a nei-in kingaihsun uh a, upna thu bulpi khahsuahna-in a nei uh hi. Note khempeuh tungah Pasian’ dikna thupha hong tung tahen.</row>
		<row book="55" chapter="2" verse="23-25" tag="">[23] Thu kihai seelna, thei lo pi-a thu kinialnate na pelh in. Tua bangte in kitotna a piansak lamtak na theihsa ahi hi. [24] Topa’ na a sem mite, kitot a hatte hi lo ding a, mi khempeuh tungah lungsim nemin, thugen siamin, thuakzawhna nei-in, [25] thunem tawh a langte’ hoih lohna a puahtheite hi ding hi. Tua bang hileh Pasian in amaute kisiksak thei ding a, thuman thutak hong thei-in,</row>
		<row book="55" chapter="3" verse="16-17" tag="">[16] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi. [17] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi.</row>
		<row book="56" chapter="2" verse="2-5" tag="">[2] Pasal khanghamte a kilawm a kituakin a omtheih nading, thu ngaihsun thei mi ahih nading, a kikemzo mite ahih theih nading, upna man a neihtheih nading, itna man a neihtheih nading uh le a manin lungkipin a thuakzawh nadingun na gen in. [3] Tua mah bangin mite in Pasian’ thu a gensiatkhak loh nadingun numei khanghamte zong a gamtat a khuahek uh a zahtakhuai ahih nading, mi gensiate ahih loh nading, zunek kiphamawhte ahih loh nading, thuhoih thupha hilhin, [4] amaute sangin a nauzaw nupite in a pasalte uh le a tate uh a it nadingun a hilh ding, [5] thu ngaihsun thei, a gamtat siangtho, inn nasep a kizen, a migi, le a pasalte uh thu a mang thei mi ahih nadingun na gen in.</row>
		<row book="56" chapter="3" verse="2-7" tag="">[2] kuamah gensia loin, mite tawh kilemin kikhawl thei-in, lungsim nemin, mi khempeuh tungah a dik nading uh na gen in. [3] Bang hang hiam cih leh eite zong nidangin haitatin, thumang loin, vakvai-in, duhna deihna a tuamtuamte thuaklahin, thusia le enna lungsim tawh a gamtate, mite in hong mudahin, eite khatlekhat zong a kimudah ngeite ihi hi. [4] Ahi zongin eite hong Honpa ahi Pasian’ itna le a migitna thu hong kilat ciangin, [5] amah in eite hong honkhia hi. Eite in na hoih i sepzawhna hangin hong honkhia hi loin eite tungah suahtakna le nuntakna thak a hong pia Kha Siangtho in hong sawpsiangna hangin a hong hehpihna tawh a hong honkhia ahi hi. [6] Pasian in eite hong Hon Jesuh Khrih hangin eite tungah a kicing takin Kha Siangtho hong pia ahih manin, [7] ama hong hehpihna hangin Pasian tawh kilemin i lamet nuntak tawntungna a ngah thei ihi hi.</row>
		<row book="58" chapter="2" verse="1" tag="">[1] Tua ahih manin i zaksa thuman thutakte i khahsuahkhak loh nadingin kiptak khotakin i letkip ding kisam hi.</row>
		<row book="58" chapter="5" verse="12-14" tag="">[12] Tu-in note pen midang a hilh dingin sia na suahtheih ding uh hun hikhin napi-in note mahmah pen Pasian’ thu a bulpite hilh ding na kisam lai uh hi. Antak nethei nai loin nawi bek a nethei lai na hi uh hi. [13] Nawi bek a ne laite pen naungek ahih manin a man le a man lo thu bangmah phawkthei nai lo uh hi. [14] Ahi zongin antak i cih pen a sia le a pha a khenthei, a lim le a lim lo a khentheita, a khangham khinsa mite a’ ding ahi hi.</row>
		<row book="58" chapter="6" verse="1-4" tag="">[1] Tua ahih manin Khrih thu a kipat cilna lelte nusia-in a thuthuk zawte ngaihsutin nei ni. Bangmahin a kimang lo nasepnate nusiat ding, Pasian upna thu, [2] tuiphumna le khut ngakna thu, misite thawhkikna le tawntung gimthuakna, cih thute genpha sansan nawn kei ni. [3] Eite in mainawt ni. Pasian in hong thukimpih ahih nakleh i mainawt ding ahi hi. [4] A tawpkik khinsate a kisik kik nadingin kibawl zo lo hi. Pasian’ khuavak sungah amaute om khinin, vantung nopna ciam khinin, Kha Siangtho ngah khinin,</row>
		<row book="58" chapter="12" verse="1-2" tag="">[1] Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh le eite a hong gakcip mawhna le khialhnate khempeuh paikhia-in, i mai-ah a om tai nading lampi a mong dongin lungsim kiptakin tai ni. [2] Eite hong makai-in i upna a hong cingtaaksak Jesuh mitsuanin nei ni. Mailamah a ngah ding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.</row>
		<row book="58" chapter="12" verse="6-8" tag="">[6] Bang hang hiam cih leh Topa in a it mite thuhilh a, ta taktakin a ngaihsut mite a taii hi,” hong ci hi. [7] Pasian’ hong thuhilhna na thuak ding mah uh ahi hi. Pasian in note ta-in hong ngaihsun ahih manin a thuak na hi uh hi. Pate’ thuhilhna le taiina a thuak lo ta kuamah om lo hi. [8] Tate’ thuak bangin thuhilhna le taiina thuak loin hong kikoih mawk leh ta taktak hi loin zawlta na hi lel ding uh hi.</row>
		<row book="58" chapter="12" verse="12-15" tag="">[12] Tua ahih ciangin a zaw nuangnuang na khutte uh le a no dakdak na khukte uh khauhsak un. [13] Bai luangluangin a paite, na guh na taang uh a kipelh loh nadingin lampi tang zui-in na pai un. [14] Mi khempeuh tawh na kilem theih nading uh hanciam un. Nuntak siangtho lo tawh kuamah in Topa mu zo lo ding ahih manin nuntak siangtho na nungta un. [15] Pasian’ hehpihna a ngahlah na hihkhak loh nadingun na kidawm un. Zungkha a nei singkung hong khangin mi tampi gimsakin a siatsak bangin mite a siasak na hihkhak loh nadingun na kidawm un.</row>
		<row book="59" chapter="1" verse="2-4" tag="">[2] Sanggamte aw, thuhaksa a tuamtuam na thuak uh ciangin lungdam nadingin na ngaihsun zaw un. [3] Tua bangin na upna uh hong kize-etna na thuakzawh uh ciangin na kipna uh hong kilangsak ahihna thu na thei uh hi. [4] A kisam bangmah om loin a cingtaak na suahtheih nadingun na thuakna uh hangin a tawntungin na kip paisuak nadingun na ngaihsun un.</row>
		<row book="59" chapter="1" verse="19" tag="">[19] Sanggamte aw, note in na theih ding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un.</row>
		<row book="59" chapter="1" verse="25-26" tag="">[25] Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hi loin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi. [26] Mi khatpeuh in Khristian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna ahi hi.</row>
		<row book="59" chapter="3" verse="2" tag="">[2] Eite khempeuh a khialthei zelzelte vive ihi hi. Kampauna-ah a khial ngei lo mi a om leh a cingtaak mahmah hi a, a pumpi zong a ukzo mi ahi hi.</row>
		<row book="59" chapter="3" verse="16" tag="">[16] Enna le huaihamna a om nakleh buaina le siatna nam khempeuh tawh kizom pahpah hi.</row>
		<row book="59" chapter="5" verse="12" tag="">[12] Hih thute khempeuh banah, sanggamte aw, thu khat peuhpeuh na gen uh ciangin kiciam se kei un. Vantung ahi a, na khat peuhpeuh tawh ahi zongin kiciam kei un. Pasian’ thukhenna na thuakkhak loh nadingun a hite, “Hi,” ci lel unla, a hilote, “Hilo,” na ci lel un.</row>
		<row book="60" chapter="2" verse="20" tag="">[20] Note na gamtat khialhna uh hangin hong kisat ciangin lungduai takin na thuak manun bangmah phattuamna om lo hi. Ahi zongin a manin gamta napi-in gimna na thuak uh ciangin lungduai takin na thuak uhleh Pasian in thupha hong pia ding hi.</row>
		<row book="60" chapter="3" verse="13-14" tag="">[13] Note in a hoih gamtat ding utin hanciam le-uhcin kua in hong bawlsia ding ahi hiam? [14] A hoihin na gamtat manun gimna na thuak uhleh zong Pasian in thupha hong pia ding hi. Mite kihta kei unla, lunghihmawh ngaihsut kei un.</row>
		<row book="60" chapter="5" verse="5" tag="">[5] Tua mah bangin no khangnozaw deuhte in zong a khanghamte’ thu na mang un. Lai Siangtho in, “Pasian in a kiphasak mite nial a, a kiniamkhiat mite a hehpih hi,” a cih mah bangin na vekpi-un kiniamkhiatna puan bangin silhin, khatlekhat na na kisepsak un.</row>
		<row book="61" chapter="3" verse="18" tag="">[18] Hehpihna thu le i Topa le Honpa Jesuh Khrih theihna thu-ah na khangto semsem zaw un. Tuhun a kipanin a tawntungin amah in minthanna ngah paisuak tahen. Amen.</row>
	</category>
	<category id="96">
		<row book="11" chapter="3" verse="9" tag="">[9] Tua ahih ciangin keimah in a sia le a pha ka theihtheih nadingin na mite uk nading thu theihtelna lungsim na nasempa hong pia in. Bang hang hiam cih leh hih a lian a tam na mite kua in ukzo ding ahi hiam?” a ci hi.</row>
		<row book="11" chapter="3" verse="28" tag="">[28] Tua ciangin Israel mi khempeuh in kumpipa’ piak thukhenna za uh hi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uh hi.</row>
		<row book="14" chapter="1" verse="11-12" tag="">[11] Pasian in Solomon dawngin, “Hih thu na lungsim sungah om a, nangmah in neihsate, hauhna, pahtawina, ahih kei leh nang hong mudahte’ nuntakna hong ngen loin, a tungah kumpi-in nang kong koihna ka mite na uk theih nadingin nang a’ ding pilna le theihna hong ngen na hih manin, [12] pilna le theihna nangma tungah hong kipia hi. Nang’ ma-a kumpite kuamah in a neih ngei loh, nang’ khit-ate kuamah in zong tua bang a neih loh ding hauhnate, neihnate, le pahtawina zong, nangma tungah kong pia thuah ding hi,” a ci hi.</row>
		<row book="18" chapter="12" verse="12" tag="">[12] “Khanghamte in pilna nei a, nuntak saute in thu theitel uh hi.</row>
		<row book="18" chapter="28" verse="28" tag="">[28] “Tua ciangin amah in mihingte tungah thu genin, ‘Topa zahtakna, pilna hi a, siatna pelhna pen thutheihna hi,’ ci hi,” a ci hi.</row>
		<row book="18" chapter="32" verse="8" tag="">[8] Ahi zongin mihingte tungah a hong tung pilna pen Vanglian Pasian’ kha in a hong piak ahi hi.</row>
		<row book="18" chapter="38" verse="4-7" tag="">[4] Leitung ka bawl laitakin nang om na hi hiam? Thei kisa na hih leh tua thu hong gen in. [5] Bangcia-in golsak ding cih kua in seh ahi hiam? Kua in a golna ding zah khau khai ahi hiam? Hihte khempeuh thei kisa na hi hiam? [6] Leitung a pua khuampite bang tungah kiphut ahi hiam? Kua in leitung a bulpi phut ahi hiam? [7] Tua ni-in zingsang aksite in la sa khawm uh a, Pasian’ tapate lungdamin a kiko uh hi.</row>
		<row book="19" chapter="37" verse="30" tag="">[30] Thuman mi’ kam in pilna gen a, a leii in thutang gen hi.</row>
		<row book="19" chapter="90" verse="12" tag="">[12] Tua ahih ciangin pilna lungsim ka ngah theih nadingun ka nuntak hun uh a tomlam ka theih nadingun hong hilh in.</row>
		<row book="19" chapter="111" verse="10" tag="">[10] TOPA zahtakna pen pilna kipatna ahi hi. Ama thupiak a zuite khempeuh tungah thukhen siamna a pia hi. Amah phat tawntung ding ahi hi.</row>
		<row book="19" chapter="119" verse="97-98" tag="">[97] Na thu deih mahmah ing. Sun tawntungin ka lungngaihngaih ahi hi. [98] Na thupiakna in ka langte khempeuh sangin a pilzaw-in hong bawl hi. Bang hang hiam cih leh tua pen kei tawh omkhawm den hi.</row>
		<row book="20" chapter="1" verse="7" tag="">[7] TOPA zahtakna in pilna kipatna hi a, mihaite in pilna le thuhilhna don lo uh hi.</row>
		<row book="20" chapter="1" verse="32" tag="">[32] Bang hang hiam cih leh thu thei lote in pilna a don loh manun sihlawh uh a, mihaite in lunghihmawhna a neih loh manun siatlawh uh hi.</row>
		<row book="20" chapter="2" verse="2-7" tag="">[2] Pilna thute limtakin ngai inla, na theihtel zawh nadingin hanciam in. [3] Thu theih nading hanciam takpi inla, thu muhna ding hahkat takpi in. [4] Ngun, ahih kei leh a kiseel sum manpha zon bangin, hahkatin pilna zong in. [5] Tua hileh, TOPA zahtakna thu na thei ding a, Pasian na theitel ding hi. [6] Bang hang hiam cih leh pilna a piapa pen TOPA hi a, amah pen pilna le siamna a hilh pa ahi hi. [7] Pasian in thuman mite pilna guan a, midikte a hu hi.</row>
		<row book="20" chapter="3" verse="7" tag="">[7] Nangmah a pilin kingaihsun tawm kei inla, TOPA zahtakin a sia peel in.</row>
		<row book="20" chapter="3" verse="13-14" tag="">[13] Pilna nei-in thu a thei mipa, a lungdam mi ahi hi. [14] Pilna nei leeng ngun sangin hoihzaw a, kham sangin zong manpha zaw hi.</row>
		<row book="20" chapter="3" verse="21" tag="">[21] Ka ta aw, pilna le thu ngaihsut theihna len tawntung inla, cikmah ciangin khahsuah ngei kei in.</row>
		<row book="20" chapter="4" verse="6-7" tag="">[6] Pilna nusia kei in; tua hileh siatna panin nang hong hu ding hi. Pilna deih in; tua hileh lungmuang takin na om nadingin hong kem ding hi. [7] Pilna na ngahna ding a thupi masa pen hi a, na neih khempeuh na beilawh zongin na zon ding ahi hi.</row>
		<row book="20" chapter="8" verse="33-36" tag="">[33] Hong kihilhnate zui-in pilna ngah unla, thudon loin ommawk kei un. [34] Ka thugenna a ngai, nisimin ka kong gei-ah omin, ka inn-ah a ngak mipa in lungdamna ngah ding hi. [35] Kei hong mu mi in nuntakna a mu hi a, TOPA’ mai-ah maipha ngah ahi hi. [36] Ahi zongin kei hong mu lo mi, amahmah a kisusia hi a, kei hong mudah peuhmah, a si nuam ahi hi,” hong ci hi.</row>
		<row book="20" chapter="9" verse="10-12" tag="">[10] TOPA zahtakna pen pilna kipatna hi a, Siangtho Pa theihna pen thumuhna ahi hi. [11] Pilna in na khang hong khan ding a, na nuntakna hong sausak ding hi. [12] Pil lecin nangma phattuamna ding hi a, pilna don kei lecin nangma supna ding ahi hi.</row>
		<row book="20" chapter="10" verse="1" tag="">[1] Hihte pen Solomon’ paunakte ahi hi: Ta pil in a pa lungdamsak a, ta hai in a nu dahsak hi.</row>
		<row book="20" chapter="10" verse="8" tag="">[8] Mipilte in thuhilhna mang a, a hai paute in lungkhamna tuak hi.</row>
		<row book="20" chapter="10" verse="13" tag="">[13] Thungaihsun theite’ kam sungah pilna om a, mihaite’ nungzangah ciangduai kinga hi.</row>
		<row book="20" chapter="12" verse="1" tag="">[1] Pilna a deihte, kithuhilh ding ut uh a, kitai ding ut lohna pen haina ahi hi.</row>
		<row book="20" chapter="12" verse="15-16" tag="">[15] Mihaite pen amau mah thuman kisa tawntung a, mipilte in mi’ thugenna ngai nuam uh hi. [16] Mihaite in a hehna uh langsakpah uh a, mipilte in a hehna uh ipzo hi.</row>
		<row book="20" chapter="13" verse="1" tag="">[1] Ta pil in a pa’ hilhna mang a, a kihisak mi in a khial min pua nuam lo hi.</row>
		<row book="20" chapter="13" verse="10" tag="">[10] Hilh ding ut lo, kihihsakna in kitotna bek piangsak thei a, hong kithuhilh ding utna pen a hoihzaw ahi hi.</row>
		<row book="20" chapter="13" verse="16" tag="">[16] Thungaihsun theite pilna tawh gamta a, mihaite in a haina taangko hi.</row>
		<row book="20" chapter="13" verse="20" tag="">[20] Mipil tawh kikhawl lecin na pil ding a, mihai tawh kikhawl lecin gimna na thuak ding hi.</row>
		<row book="20" chapter="14" verse="1" tag="">[1] Numei pilte in innsung nuntakna khangsak a, numei haite in innsung susia hi.</row>
		<row book="20" chapter="14" verse="8-9" tag="">[8] Thungaihsun theite a pilna in lampi man musak a, mihaite a haina in lam khialsak hi. [9] Mihaite in a khialh hangun phamawh sa lo uh a, mipilte a khialh ciangun mawhmaisak ding deih uh hi.</row>
		<row book="20" chapter="14" verse="16-17" tag="">[16] Mipilte kidawmin siatna panin kihem a, mihaite in thu ngaihsun masa loin gamta pahpah hi. [17] A lungtom mite hai gamtat a, mipilte lungduai hi.</row>
		<row book="20" chapter="14" verse="29" tag="">[29] A lungduaite mipil hi a, lungtomna pen haina kilatna ahi hi.</row>
		<row book="20" chapter="15" verse="5" tag="">[5] A pa’ hilhna a ngai nuam lote mihai hi a, hilhna a mang nuamte mipil ahi hi.</row>
		<row book="20" chapter="15" verse="12" tag="">[12] A kihisak mite in kithuhilhna ngai nuam lo uh a, mipilte kiangah thu dong ngei lo uh hi.</row>
		<row book="20" chapter="15" verse="33" tag="">[33] TOPA zahtakna pen pilna mah hi pah a, kiniamkhiatna in pahtawina hong ngahsak hi.</row>
		<row book="20" chapter="16" verse="16" tag="">[16] Kham sangin pilna hoihzaw a, ngun sangin thutheihna deihhuai zaw hi.</row>
		<row book="20" chapter="17" verse="28" tag="">[28] Mihaite pau loin om leh a pil mahin kingaihsun hi. Thungaihsun thei na hihna a kilat nadingin pau loin om khinkhian in.</row>
		<row book="20" chapter="18" verse="2" tag="">[2] Mihaite in thu a teltheih zawhna ding uh kin lo uh a, pil si, a kicih theih nading deihna bek tawh thu gen uh hi.</row>
		<row book="20" chapter="18" verse="15" tag="">[15] Thungaihsun theite in a pilna uh behlap a, pilna a ngah nadingun mipilte in a bil uh tawh limtakin ngai uh hi.</row>
		<row book="20" chapter="19" verse="2" tag="">[2] Thuthei lopi-in lawpluatna hoih lo a, mawk nawhtatna in lungkhamna piangsak thei hi.</row>
		<row book="20" chapter="19" verse="8" tag="">[8] Pilna a zongpa in ama phattuamna ding a zong hi a, thu a thei mipa’ sepna maavang ding hi.</row>
		<row book="20" chapter="19" verse="11" tag="">[11] Pilna in mi lungduaisak a, mi’ hong hehsaknate kiphawkmawh bawlna in minthanna ahi hi.</row>
		<row book="20" chapter="19" verse="20" tag="">[20] Thu kigente ngai-in hong kihilhte mang lecin mai lamah na pil ding hi.</row>
		<row book="20" chapter="19" verse="27" tag="">[27] Thuhilhna a mang nuam lo tapa pen pilna a thei kha lo ding tapa ahi hi.</row>
		<row book="20" chapter="20" verse="15" tag="">[15] Pilna tawh kam na pau theih leh kham le suang manpha sangin a manphazaw a nei na hi hi.</row>
		<row book="20" chapter="21" verse="11" tag="">[11] Mi kiphasakte gim a kipiak ciangin mi mawkmawkte in pillawh uh a, mipilte a kihilh ciangin thutheihna-in nei uh hi.</row>
		<row book="20" chapter="21" verse="20" tag="">[20] Mipil pa’ inn sungah neihlelam a dimin om a, ahi zongin mihai pa in a ngahzahzah zangkhia pah hi.</row>
		<row book="20" chapter="22" verse="3" tag="">[3] Mipilte in a lauhuai thu mu thei-in pelh uh a, mi mawkmawkte in phusuakin thuak uh hi.</row>
		<row book="20" chapter="22" verse="29" tag="">[29] A nasepna-ah a siam mahmah mi na theikha uh hiam? Amah in mi mawkmawkte’ na sem lo ding a, kumpite’ na sem ding hi.</row>
		<row book="20" chapter="24" verse="3-5" tag="">[3] Pilna tawh inn kilam a, ngaihsut siamna tawh inn kip hi. [4] Thungaihsut theihna inn sungah a hoih a manpha nate a dimtakin om hi. [5] Thahatna sangin pilna hoihzaw a, thakhauhna sangin thutheihna hoihzaw hi.</row>
		<row book="20" chapter="27" verse="17" tag="">[17] Sik in sik mah hiamsak thei a, mi in midang pilsak thei hi.</row>
		<row book="20" chapter="28" verse="26" tag="">[26] Ei le ei kimuanna haina hi a, mipilte’ hilhna zuihna pen lungmuanna ahi hi.</row>
		<row book="20" chapter="29" verse="3" tag="">[3] Pilna a deih mi in a pa lungdamsak a, numei paktat tawh a kikhawl mi in a neihsa teng lawnmang hi.</row>
		<row book="20" chapter="29" verse="11" tag="">[11] Mihai pa a hehna bangin kam pau-in gamta gawp a, mipil pa ahihleh ki-ipin a hehna damsak hi.</row>
		<row book="20" chapter="29" verse="15" tag="">[15] Ciangduai le tai-na in pilna guan a, a kikhahkhong ta in a nu maizumsak hi.</row>
		<row book="21" chapter="1" verse="18" tag="">[18] Pil semsem lehang kilunghimawh semsem a, tam thei semsem lehang hong gimsak semsem zawsop hi.</row>
		<row book="21" chapter="2" verse="26" tag="">[26] Pasian in amah a lungdamsakte tungah pilna, theihna, le lungdamna pia a, ahi zongin a hehpihhuai mimawhte ahihleh a sep bek sisakin, amau’ thalawhsa khempeuh amah a lungdamsakte tungah a piaksak hi. Hih pen a mawknapi taktak, huihpi nungdelh bang bek ahi hi.</row>
		<row book="21" chapter="7" verse="9-10" tag="">[9] Heh pahpah kei in; hehna a haihuai ahi hi. [10] “Bang hangin nidang lai-in hih sangin hoihzaw tham ahi hiam?” ci-in dong kei in. Tua bangte pil thudotna hi lo hi.</row>
		<row book="21" chapter="7" verse="12" tag="">[12] Sum in hong lungmuansak bangin pilna in zong hong lungmuangsak hi. Pilna a manphatna, a pilte a nuntaksak theihna ahi hi.</row>
		<row book="21" chapter="7" verse="19" tag="">[19] Khuapi a uk mihing sawm sangin pilna in mi khat hatsak zaw hi.</row>
		<row book="23" chapter="28" verse="29" tag="">[29] Hih zong Vanglian TOPA’ kiang pan a hong pai thu ahi hi. Amah pen thu lamlahna-ah lamdang mahmah a, pilna-ah lian mahmah hi.</row>
		<row book="23" chapter="29" verse="14" tag="">[14] Tua ahih ciangin en un, hih mite tungah a tumdang le a lamdang ahi a lamdang nate ka bawlkik ding hi. Amau’ mipilte’ pilna kisia ding a, amau’ thu mutheite’ thu muhtel theihna kiseel ding hi,” a ci hi.</row>
		<row book="23" chapter="40" verse="28" tag="">[28] Thei nai lo a, za nai lo na hi hiam? TOPA pen tawntung Pasian hi a, leitung mong khempeuh dong a Piangsak pa ahi hi. Amah gim lo a, zong tawl lo hi. Ama thu theihtelna kigen zo lo hi.</row>
		<row book="23" chapter="55" verse="8" tag="">[8] Bang hang hiam cih leh keima ngaihsutnate nomau’ ngaihsutna bang hi lo a, keima paiziate nomau’ paizia bang hi lo hi, TOPA in ci hi.</row>
		<row book="27" chapter="2" verse="23" tag="">[23] Nang pen ka pu ka pate’ Pasian na hi a, ka hong phat a, ka hong zahtak hi. Nangmah in pilna le thahatna na hong piazo hi. Ka thungetna nong za a, kumpipa kianga ka gen ding thu nong lakzo hi,” a ci hi.</row>
		<row book="27" chapter="12" verse="3" tag="">[3] A pilte ahih uhleh vantung khuavak tawh a taangkhawm ding uh hi. A pha-in gamtat ding mi tampi a hilhte pen aksi bangin a taang tawntung ding uh hi.</row>
		<row book="27" chapter="12" verse="10" tag="">[10] Mi tampite kisiansuahin a hoih le a hoih lo a kikhentel ding uh hi. Migilote in bangmah theitel thei lo uh ahih manin a gilo semsem ding uh hi. Ahih hangin mipilte in theihtel theihna a nei ding uh hi.</row>
		<row book="40" chapter="7" verse="24" tag="">[24] “Ka thuhilhna za-in a zui mi khempeuhte pen suang tungah a inn a lam mipil pa tawh kibang ding hi.</row>
		<row book="40" chapter="11" verse="19" tag="">[19] Mihing Tapa hong pai leuleu a, zune anne-in a om ciangin, ‘Zuhai anhai pa; siahdongte le midangte in a kikholhpih nop loh mite tawh a kikhawlpa,’ ci leuleu uh hi. Ahi zongin Pasian’ pilna a man taktakna thu a gah panin hong kilang hi,” a ci hi.</row>
		<row book="40" chapter="24" verse="45" tag="">[45] “A pil a citak nasem i cih a bangcite ahi hiam? A naseppih dangte ukin a hun manmanin amaute’ nekzah ding ciat an a pia dingin a topa in a seh a nasempa ahi hi.</row>
		<row book="43" chapter="8" verse="32" tag="">[32] Tua ciangin thuman na thei ding uh a, tua thuman in note hong suaktasak ding hi,” a cih leh</row>
		<row book="44" chapter="17" verse="11" tag="">[11] Thesalonika khuamite sangin Berea khuamite in mipi lungsim neizaw uh hi. Amaute in lawp mahmahna tawh Paul’ thugente ngai uh a, Paul’ thugente man taktak hiam ci-in a theih nadingun nisimin Lai Siangtho a sim uh hi.</row>
		<row book="45" chapter="1" verse="21-22" tag="">[21] Amaute in Pasian thei napi-in a zahtak dingun a kilawm bangin zahtak loin, a tungah a lungdam dingun a kilawm bangin lungdam lo uh hi. Amaute in thuhoih ngaihsun nuam lo uh a, a ngaihsutnate uh a mawknapi a suak hi. [22] Amaute pil a kisak mahmah uh hangin a hai mahmah uh ahi hi.</row>
		<row book="46" chapter="1" verse="18-25" tag="">[18] Bang hang hiam cih leh sihna a thuak mite a dingin singlamteh tungah Khrih sihna thu pen a haihuai thu ahi hi. Ahi zongin hotkhiatna a ngah eite a dingin Pasian’ vangliatna ahi hi. [19] Bang hang hiam cih leh Lai Siangtho sungah, “Mipilte’ pilna ka susia ding a, miteite’ teina ka heikhiatsak ding hi,” ci-in kigelh hi. [20] Tua ahih manin tuhuna mipilte, miteite, le thusel a siamte, bangin kimang ahi hiam? Hih leitung pilna pen haina a suahsak khitna kilang khinzo hi. [21] Pasian in ama pilna hong zang a, mihingte in amau’ pilna tawh pasian a theih zawh loh nadingun a bawl hi. Tua ahih manin mite in, “A haihuai thu,” ci-in a ngaihsut uh i thuhilhna a umte, Pasian in hotkhiatna a piazaw hi. [22] A uptheih nadingun Jew mite in nalamdang kal uh a, Grik mite in pilna a thupisak uh hi. [23] Ahi zongin kote in singlamteh tungah a kikhai Khrih’ thu ka hilh uh a, tua thu pen Jew mite a dingin a hehhuai thu hi a, Gentail mite a dingin a haihuai thu ahi hi. [24] Ahi zongin Pasian in a hong sap ei Jew mite le Gentail mite a dingin Khrih pen Pasian’ vangliatna le Pasian’ pilna ahi hi. [25] Bang hang hiam cih leh Pasian’ haina pen mite’ pilna sangin sangzaw lai a, Pasian’ thaneemna pen mite’ hatna sangin hatzaw lai hi.</row>
		<row book="46" chapter="1" verse="27" tag="">[27] Ahi zongin Pasian in mipilte a maizumsak nadingin mihaite hong teel a, mi thahatte a maizumsak nadingin mi thaneemte a hong teel hi.</row>
		<row book="46" chapter="1" verse="30" tag="">[30] Ahi zongin Pasian in Jesuh Khrih hangin note tungah nuntakna hong pia a, tua Jesuh Khrih pen eite’ pilna, Pasian tawh i kipawl theihna, Pasian’ mi siangtho suakin, hotkhiatna i ngah theihna ahi hi.</row>
		<row book="46" chapter="2" verse="5-8" tag="">[5] Tua ahih manin note’ thu upna pen mihingte’ pilna hang hi loin, Pasian’ vangliatna hangin a um na hi uh hi. [6] Ahi zongin kha thu lamah a khangham mite tungah pilna thu ka gen hi. Tua ka gen pilna pen tu-in a maimang kuankuanta ding hih leitung mite’ pilna le vangliatna thu hi lo hi. [7] Tua ka gen pilna thu pen mite’ theih lo dingin Pasian in a ipcip Pasian’ pilna thusim hi a, eite’ minthan nadingin leitung pianma pekin Pasian in a na koihsa thu ahi hi. [8] Hih leitung a uk mite kuamah in hih pilna thu thei lo uh hi. Thei hi le-uh, a minthang Topa pen singlamteh tungah na that lo ding uh hi.</row>
		<row book="46" chapter="2" verse="15" tag="">[15] Kha Siangtho a nei mite in na khempeuh theithei uh a, ahi zongin leitung mite in bangmah thei lo uh ahih manin a lungmang uh hi.</row>
		<row book="46" chapter="3" verse="18-19" tag="">[18] Note khatpeuh hih leitung ngeina-ah a pilin na kingaihsut uhleh a pil taktak na hih theih nadingun a hai na suak phot un. [19] Hih leitung mite in pilna hi, ci-in a ngaihsutte, Pasian a dingin a haihuai thu ahi hi. Bang hang hiam cih leh Lai Siangtho in, “Mipilte amau’ ngian mahah awksak hi,” a na ci hi.</row>
		<row book="49" chapter="5" verse="15-16" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un. [16] Tuhun pen hun hoih lo hun ahih manin na hun neih khempeuh uh a hoih lamin zang un.</row>
		<row book="51" chapter="2" verse="2-3" tag="">[2] Note, lungsim hanna tawh kidimin, thu a man taktakin na theihna hangun lungkip takin omin, itna tawh pumkhat na suahtheih nading uh ka deihna ahi hi. Tua hileh Pasian’ thusim ahi Khrih mahmah na thei ding uh hi. [3] Khrih pen Pasian’ pilna le a thuthuk khempeuh a kitheihtheih nading ahi hi.</row>
		<row book="59" chapter="1" verse="5" tag="">[5] Pilna kisam na om uhleh Pasian kiangah ngen un. Mi khempeuh tungah Pasian dikin cingh mahmah ahih manin hong pia ding hi.</row>
		<row book="59" chapter="3" verse="13-15" tag="">[13] Note lakah pilin thuthei a kisa a om leh kiniamkhiatin pilin, nuntak hoih le gamtat hoih tawh a lahkhiat ding ahi hi. [14] Ahi zongin na lungsim uhah enna, gitlohna, le huaihamna a om leh a zuaugen na hi uh a, pil ing, ci-in kisialh nading bangmah om lo hi. [15] Tua bang pilnate vantung panin a hong pai hi lo a, leitung pilna, kha thu tawh a kisai lo, a dawivai ahi hi.</row>
		<row book="59" chapter="3" verse="17" tag="">[17] Ahi zongin tunglam panin a kingah pilna a siangtho ahi hi. Mi tawh kilem thei-in dik a, mi tawh kikhawl thei a, hehpihna lungsim nei-in gamtat hoih a, mi lang-et lo a, kineihkhem cihte om lo hi.</row>
	</category>
	<category id="97">
		<row book="1" chapter="3" verse="4-6" tag="">[4] Ahih hangin gulpi in numei kiangah, “Na si kei ding uh hi. [5] Bang hang hiam cih leh tua singgah na nek ciangun na mitte uh hong vak ding a, a pha le a sia thei-in, Pasian tawh na kibat ding lamtak uh Pasian in thei hi,” a ci hi. [6] Tua ahih ciangin singkung a hoihna, mi a pilsak dingin tua a gah a deihhuaina a muh ciangin, a singgah loin a ne hi. Amah in singgah kimkhat a pasal pia a, a pasal in zong a ne hi.</row>
		<row book="2" chapter="31" verse="2-5" tag="">[2] “Thei in; Judah minam Hur’ tapa ahi Uri’ tapa Bezalel a minin ka sam khin hi. [3] Lim hoihte a geel ding; kham, ngun, sumngo tawh na a bawl ding; siamna nam khempeuhah nasep nading; bulh ding suangte seekna le singzep nasep a sem dingin vangliatna, siamna, pilna, theihna, le khutsiam nasep khempeuh tawh amah ka kidimsak hi. [4] Lim hoihte a geel ding; kham, ngun, sumngo tawh na a bawl ding; siamna nam khempeuhah nasep nading; bulh ding suangte seekna le singzep nasep a sem dingin vangliatna, siamna, pilna, theihna, le khutsiam nasep khempeuh tawh amah ka kidimsak hi. [5] Lim hoihte a geel ding; kham, ngun, sumngo tawh na a bawl ding; siamna nam khempeuhah nasep nading; bulh ding suangte seekna le singzep nasep a sem dingin vangliatna, siamna, pilna, theihna, le khutsiam nasep khempeuh tawh amah ka kidimsak hi.</row>
		<row book="6" chapter="2" verse="10-14" tag="">[10] Bang hang hiam cih leh Egypt panin nong paikhiat lai-un TOPA in note’ mai-ah San Tuipi a kansakna, le Jordan galkhat a om na suksiatmang uh Amor mite’ kumpi nihte ahi Sihon le Og tungah na bawlna uh ka za khin uh hi. [11] Tua thu ka zak phetun ka lungsim uh bei a, note’ hangin mite’ lungsimah hanna bei hi; bang hang hiam cih leh TOPA na Pasian uh, tunga om vantung le nuai-a om leitungah Pasian ahi hi. [12] Tua ahih ciangin tu-in note tungah kong dik gamtat bangin note zong ko innkuan-ah nong dik gamtat nading uh TOPA’ min tawh kei tungah hong kiciam unla, a man taktak lim khat kei hong pia un. [13] Ka nu, ka pa, ka sanggamnute, ka sanggampate, le amaute tawh a kizomte khempeuh hong hon unla, sihna panin kote hong suaktasak un,” a ci hi. [14] Mite in ama tungah, “Nang’ tangin kote ka si ngam uh hi. Hih ko’ thu na genkhiat kei nakleh , TOPA in kote tungah hih leitang hong piak ciangin nang tungah dikna le thumanna tawh kong gamta ding uh hi,” a ci uh hi.</row>
		<row book="14" chapter="2" verse="12" tag="">[12] Tua ciangin a lai sungah genthuah lai a, “ TOPA a dingin biakinn khat, le ama a dingin kumpi inn khat a lam ding, thutheihna le thutelna tawh a kidim mipil, David tungah a pia, van le lei a bawl Israel TOPA Pasian in thupha ngah tahen.</row>
		<row book="19" chapter="32" verse="9" tag="">[9] A kamkaih tawh uk lohin a phamawh, thutheihna a nei lo, sakol le la bang kei in.</row>
		<row book="19" chapter="53" verse="1-2" tag="">[1] Mihai in a lungsim sungah, “Pasian om lo hi,” ci-in ngaihsun hi. Amaute sia uh hi. A kihhuai-in gamta uh a, a hoihin a gamta kuamah om lo hi. [2] A pil, Pasian a zong mi a om uh hiam, cih a theih nadingin Pasian in vantung panin mihingte hong ensuk hi.</row>
		<row book="19" chapter="119" verse="66" tag="">[66] Na thupiakte um ka hih manin thu khentel theihna le theihsiamna hong hilh in.</row>
		<row book="20" chapter="4" verse="23" tag="">[23] Na lungsim ngaihsutnate nuntakna nak hi a, na neihsa a manpha pen bangin na kep ding ahi hi.</row>
		<row book="27" chapter="12" verse="10" tag="">[10] Mi tampite kisiansuahin a hoih le a hoih lo a kikhentel ding uh hi. Migilote in bangmah theitel thei lo uh ahih manin a gilo semsem ding uh hi. Ahih hangin mipilte in theihtel theihna a nei ding uh hi.</row>
		<row book="40" chapter="10" verse="16-17" tag="">[16] “Ngiahon lakah tuu a kikhah bangin note hong sawlkhia ka hih manin gul bangin pilvang unla, vakhu bangin migi un. [17] Mi pawlkhatte in note hong manin zumah hong paipih ding uh a, amaute’ kikhopna inn sungah hong satgawp ding uh ahih manin hoihtakin kidawm un.</row>
		<row book="40" chapter="24" verse="42" tag="">[42] Tua ahih ciangin bang hunin na Topa uh hong pai ding cih thei lo na hih manun na pilvang un.</row>
		<row book="42" chapter="14" verse="31" tag="">[31] Galkap tul sawm a nei kumpi khat in galkap tul sawmnih tawh a hong kuan kumpi khat do dingin a kithawi leh, tua kumpipa a dozo ding mahin i hat takpi hiam ci-in ngaihsun masa ding hi.</row>
		<row book="44" chapter="11" verse="8" tag="">[8] Ahi zongin keimah in, ‘Topa aw, tuate go-in ka ne het kei ding hi. Bang hang hiam cih leh a ninin a kingaihsun an peuhmah ka kam ka tun ngei kei hi,’ ka ci hi.</row>
		<row book="45" chapter="1" verse="20" tag="">[20] Pasian in leitung a piansak cil a kipanin a kimu thei lo ama pianzia ahi tawntung vanglianpa le Pasian ahihna thute ama bawlsa nate tung panin teltakin hong kilang hi. Tua ahih manin, “Thei kei ing,” ci-in paulap a zontheih nading uh om lo hi.</row>
		<row book="45" chapter="2" verse="14-15" tag="">[14] Gentail mite in thukham a neih loh uh hangin amau’ ngaihsut tawmna tawh thukham’ deihna bang a gamtat uh ciangin tua thukham’ deihna a zui uh hi a, thukham a neih loh uh hangin a gamtat dingun a kilawm amau mahmah in a thei tawm uh ahi hi. [15] Amau’ lungsim sungah thukham’ deihnate omkhin ahihna thu a gamtatna un hong kilangsak hi. Amau mahmah zong khat veivei hoih kisa, khat veivei sia kisa uh ahih manin, amau’ lungsim sungah thukham’ deihnate theihna omkhin ahihna thu, hih amau’ kiphawk tawmna lungsim in nakpitakin hong kitelsak hi.</row>
		<row book="46" chapter="2" verse="12" tag="">[12] Eite’ ngah lungsim pen leitung mite’ lungsim hi lo a, Pasian in eite tungah a hong piak na khempeuh i theih nadingin Pasian’ hong piak Kha Siangtho lungsim ahi hi.</row>
		<row book="46" chapter="15" verse="33" tag="">[33] Sanggamte aw, mi’ khemsa-in ta kei un. Kikholhpih hoih lote in mi siasak thei hi.</row>
		<row book="49" chapter="1" verse="17" tag="">[17] i Topa Jesuh Khrih’ Pasian ahi, a minthang Pa Pasian in note tungah Kha Siangtho hong pia-in, tua Kha Siangtho in note tungah lungpilna hong pia-in, note in Pasian na theih nadingun note tungah Pasian hong kilatsak nadingin thu ka hong ngetsak niloh hi.</row>
		<row book="49" chapter="5" verse="15-16" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un. [16] Tuhun pen hun hoih lo hun ahih manin na hun neih khempeuh uh a hoih lamin zang un.</row>
		<row book="51" chapter="2" verse="2-3" tag="">[2] Note, lungsim hanna tawh kidimin, thu a man taktakin na theihna hangun lungkip takin omin, itna tawh pumkhat na suahtheih nading uh ka deihna ahi hi. Tua hileh Pasian’ thusim ahi Khrih mahmah na thei ding uh hi. [3] Khrih pen Pasian’ pilna le a thuthuk khempeuh a kitheihtheih nading ahi hi.</row>
		<row book="51" chapter="2" verse="8" tag="">[8] Khrih thu tawh a kituak lopi-in, tangthu tuanthu ahi a, huihlak a ukte’ thu siksanin ahi zongin, bangmahin a kimang lo leitung pilna tawh mite’ khemsa-in sila na suahkhak loh nadingun kingaihsun un.</row>
		<row book="52" chapter="5" verse="6" tag="">[6] Tua ahih ciangin midangte bangin eite mawk om hithiat loin khua phawkin pilvang ni.</row>
		<row book="54" chapter="6" verse="2" tag="">[2] Thu um mi to-in a nei silate in upna sungah sanggam khat hi hang, ci-in ngaihsutna tawh a tote uh zahtakbawl loin omkha kei uh hen. Amaute’ nasepna hangin hamphatna a ngah mite pen thu um mi le a it uh mite ahih manin a hoihzaw-in a sepsak ding uh a kilawmzaw ahi hi. Tu-a ka hong gen ding thute mi khempeuh tungah hilhin gen in.</row>
		<row book="55" chapter="3" verse="7" tag="">[7] Tua bang numeite in thu a zakzak uh hangin a man le a man lo khen thei lo uh ahih manin thuman thutak thei zo lo uh hi.</row>
		<row book="58" chapter="11" verse="26" tag="">[26] Mailamah a thaman ding mukhol thei ahih manin Egypt gam sunga hauhna le nopsaknate khempeuh sangin Khrih hangin simmawhna thuak taakzaw tham hi, ci-in a ngaihsun hi.</row>
		<row book="59" chapter="1" verse="16" tag="">[16] Sanggamte aw, mite’ khemsa-in om kei un.</row>
		<row book="60" chapter="4" verse="7" tag="">[7] Na khempeuh a bei nading hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.</row>
		<row book="60" chapter="5" verse="8-9" tag="">[8] Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi. [9] Leitungah thu um dang khempeuh in zong note’ thuak mah bangin a thuak ahihna thu thei unla, na upna uhah kipin Dawimangpa na nial un.</row>
		<row book="62" chapter="3" verse="7" tag="">[7] Ka it tate aw, mite’ khemsa-in ta kei un. Khrih a thuman ahih mah bangin a manin a gamtate khempeuh a thuman ahi hi.</row>
	</category>
	<category id="98">
		<row book="1" chapter="2" verse="2-3" tag="">[2] Ni sagih ma-in Pasian in a nasepte zo khinta a, ama hihsa nasep khempeuh panin ni sagih ni-in a tawlnga hi. [3] Tua ahih ciangin Pasian in ni sagih ni thupha pia-in siangthosak hi. Bang hang hiam cih leh piansak nasepna ama nasep khempeuh panin tua ni-in Pasian a tawlnga hi.</row>
		<row book="2" chapter="16" verse="23" tag="">[23] amah in amaute kiangah, “ TOPA’ hong thupiak hih bang ahi hi: ‘Zing ciang pen a thupi-a tawlngak ni, TOPA a dingin sabbath siangtho ni ahi hi. Na em dingte uh emin, na huan dingte uh huan unla, a omlai teng zingsang ciang dong koih un,’ ci hi,” ci-in a gen hi.</row>
		<row book="2" chapter="16" verse="25-26" tag="">[25] Moses in, “Tuni-in ne un; tuni pen TOPA a dingin Sabbath ahi hi. Tuni-in a pualamah na mu kei ding uh hi. [26] Note in ni guk sung na khawm ding uh a, ahi zongin sabbath ni ahi a ni sagih ni-in bangmah om lo ding hi,” a ci hi.</row>
		<row book="2" chapter="16" verse="29" tag="">[29] Thei un! TOPA in note’ tungah sabbath hong piazo hi. Tua ahih ciangin ni guk ni-in amah in note tungah ni nih khom ding an hong pia hi. Note na milipun nomau’ omna ciatah om un. A ni sagih ni-in ama omna panin kuamah paikhia kei hen,” a ci hi.</row>
		<row book="2" chapter="20" verse="8-11" tag="">[8] “Sabbath ni a siangtho-a zat ding phawk un. [9] Ni guk sung nomau’ na semin na nasep ding khempeuh uh na hih ding uh hi. [10] Ahi zongin a ni sagih ni pen TOPA note’ Pasian’ Sabbath ni ahi hi. Tua ni-in note, na tapate, na tanute, na nasempate, na nasemnute, na ganhing uh ahi a, peemtate in ahi zongin na bangmah na sem kei ding uh hi. [11] Bang hang hiam cih leh a ni guk sung tengin TOPA in van le lei, tuipi le tuate sunga om khempeuh bawl a, a ni sagih ni tawlnga hi. Tua ahih ciangin TOPA in Sabbath ni thupha pia-in siangthosak hi.</row>
		<row book="2" chapter="31" verse="13-17" tag="">[13] “Israel mite tungah hih bangin gen in: ‘Keima Sabbath ni-in note na tawlnga ding uh hi. Bang hang hiam cih leh hih pen TOPA ahi keimah in note a hong siangthosak ka hihna na theih nadingun na khang tawntungun keimah le note’ kikalah lim khat hi ding hi. [14] Sabbath ni-in note na tawlnga ding uh hi. Bang hang hiam cih leh note a dingin a siangtho ahi hi. Tua ni-in a tawlnga lo mi peuhmah kithat ding a, tua ni-in na a sem mi peuhmah ama mite’ kiang panin kikhenkhia ding hi. [15] Ni guk sungin nasep kizo ding hi. Ahih hangin a ni sagih ni pen a thupi-a tawlngakna Sabbath ni hi a, TOPA’ tungah siangtho hi. Sabbath ni-in nasep khat peuhpeuh a sem mi peuhmah kithat ding hi. [16] Tua ahih ciangin a tawntung thuciamna-in amau’ khang tawntungin Sabbath tangin, Israel mite in Sabbath kem ding uh hi. [17] Ni guk sung teng TOPA in van le lei bawlin, a ni sagih ni-in amah tawlnga a, a tha dimsakkik hi. Keimah le Israel mite’ kikalah hih Sabbath ni pen lim khat hi tawntung ding hi, ci hi,’ ci in,” a ci hi.</row>
		<row book="2" chapter="34" verse="21" tag="">[21] “Ni guk sung na na sem ding uh a, ahi zongin a ni sagih ni-in na tawlnga ding uh hi. Lokhawh hun le anlak hun sungin zong na tawlnga ding uh hi.</row>
		<row book="2" chapter="35" verse="2" tag="">[2] Ni guk sungin nasep kiman ding a, ahih hangin a ni sagih ni-in thupi-a tawlngakna Sabbath siangtho TOPA’ tungah na nei ding uh hi. Tua ni-in na khat peuhpeuh a sem peuhmah kithat ding hi.</row>
		<row book="3" chapter="16" verse="31" tag="">[31] Tua pen note a dingin a thupi tawlngakna Sabbath hi a, an na tang ding uh hi. Tua pen a tawntung a thukham ahi hi.</row>
		<row book="3" chapter="19" verse="3" tag="">[3] Note a kuamah peuh in na nu le na pa uh zahtakin, note in ka Sabbath-te na tang ding uh hi; kei pen TOPA na Pasian uh ka hi hi.</row>
		<row book="3" chapter="23" verse="3" tag="">[3] Ni guk sungin nasep kizo ding a, ahih hangin a ni sagih ni pen a thupi tawlngakna Sabbath, a siangtho kikhopna ahi hi. Note in tua ni-in na na sem kei ding uh hi. Tua pen note’ tenna khempeuhah TOPA a dingin Sabbath ahi hi.</row>
		<row book="3" chapter="23" verse="11" tag="">[11] Note hong kisan’ theih nadingin amah in TOPA’ mai-ah anlom vei ding a, Sabbath ni a zing ciangin siampipa in tua anlom vei ding hi.</row>
		<row book="3" chapter="23" verse="15-16" tag="">[15] “Note in Sabbath khit a zing ciang, vei-a biakna anlom na paipih ni uh a kipan nipikal sagih bit dong a ni na simto ding uh hi. [16] A Sabbath sagihna khit a zing ciang dong ni sawmnga dong na simto ding uh a, tua ciangin note in TOPA’ tungah an thak tawh biakna na paipih ding uh hi.</row>
		<row book="3" chapter="23" verse="26-32" tag="">[26] TOPA in Moses kiangah, [27] “Hih a kha sagihna ni sawm ni pen kilemna ni ahi hi. Tua pen note a dingin a siangtho kikhop hun hi ding a, note in an tangin, TOPA’ tungah meihal biakna na pia ding uh hi. [28] Note in tua ni-in na na sem kei ding uh hi; bang hang hiam cih leh tua pen TOPA note’ Pasian’ mai-ah note a dingin kilemna bawl nadingin kilemna bawl ni ahi hi. [29] Bang hang hiam cih leh tua ni-in bang khat peuhpeuh a nekha mi peuhmah ama mite kiang panin kihawlkhia ding hi. [30] Tua ni-in na khat peuhpeuh a sem mi peuhmah keimah in ama mite lak panin ka that ding hi. [31] Note in na na sem kei ding uh hi. Tua pen na khang tawntungun na tenna khempeuh uhah ngeina khat hi tawntung ding hi. [32] Tua pen note a dingin a thupi tawlngakna Sabbath ni hi ding a, an na tang ding uh hi. Tua kha ni kua nitak a kipan, a nitak panin a nitak kik dong note in na Sabbath uh na tang ding uh hi,” a ci hi.</row>
		<row book="3" chapter="23" verse="38" tag="">[38] Note in TOPA’ tungah na piak uh TOPA’ Sabbath-te, note’ letsongte, thuciamna hangin na biaknate khempeuh uh le utthu-a na biaknate khempeuh uh banah piak ding ahi hi.</row>
		<row book="3" chapter="24" verse="8" tag="">[8] Sabbath ni simin Aaron in a tawntung thuciamna-in Israel mite tang dingin TOPA’ mai-ah a ngeina bangin koih tawntung ding hi.</row>
		<row book="3" chapter="25" verse="4" tag="">[4] Ahih hangin a kum sagihna-ah leitang ading a thupi tawlngakna sabbath, TOPA pahtawina sabbath om ding hi. Note in na lo uh na pawi kei ding uh a, na leenggui lo uh na hah kei ding uh hi.</row>
		<row book="3" chapter="26" verse="2" tag="">[2] Note in ka sabbath-te tangin keimah hong kibiakna mun na zahtak ding uh hi; kei pen TOPA ka hi hi.</row>
		<row book="3" chapter="26" verse="34-35" tag="">[34] Tua ciangin na galte uh leitangah na om tanvei uh, gamkhingin a om sungteng, leitang in tawlngak hun a ngah hi ding hi. Leitang tawlnga-in, a sabbath-te a tang hi ding hi. [35] Ama tungah na ten laitakun na ngahsak loh uh tawlngakna ahi a sabbath-te, gamkhingin a om sungteng a tawlnga hi ding hi.</row>
		<row book="3" chapter="26" verse="43" tag="">[43] Ahih hangin amaute in leitang nusia-in, amaute om loin gamkhingin a om sungteng leitang in a sabbath-te na ngah ding hi. Amaute in ka biakna ngeina kipte nialin, ka thukhamte mudah uh ahih manin, a mawhna uh a kipuahphat ding uh kisam hi.</row>
		<row book="4" chapter="15" verse="32-36" tag="">[32] Israel mite gamlakah a om sungun, Sabbath ni-in sing a tom mi khat mu uh hi. [33] Sing a tom laitak a mu mite in Aaron le Moses , le mihonte khempeuh kiangah amah paipih uh hi. [34] Amah bang kicih ding ci-in teltakin kigen lo ahih manin amaute in khumcip uh hi. [35] TOPA in Moses kiangah, “Tua mipa kithat ding hi. Mihonte khempeuh in giahphual pua-ah suang tawh amah deng ding uh hi,” a ci hi. [36] Mihonte khempeuh in giahphual pua-ah amah paipih uh a, TOPA in Moses a thupiak bangin suang tawh amah a denglum uh hi.</row>
		<row book="4" chapter="28" verse="9" tag="">[9] “Sabbath ni-in a sitbaang lo, kum khat a pha tuuno nih le an tawh biakna-in sathau tawh a kibawl annel lawh nih le a leenggahzu tawh biakna hi ding hi.</row>
		<row book="5" chapter="5" verse="12-15" tag="">[12] “‘ TOPA note’ Pasian in hong thupiak bangin na sianthosak nadingun Sabbath ni tang un. [13] Ni guk sung na semin na nasep ding khempeuh uh na hih ding uh hi. [14] Ahih hangin a ni sagih ni pen TOPA note’ Pasian’ Sabbath ni ahi hi. Tua ni-in note bangin na nasem numei le na nasem pasalte uh a tawlngak theih nadingin note, na tapate, na tanute, na nasemnute, na nasempate, na bawngtal, na la, na ganhing khat peuhpeuh uh le na huang sung uha om zinte in na khat peuhpeuh sem lo ding uh hi. [15] Egypt-ah nasem na hihna uh le tua lai panin TOPA na Pasian un a vangliatna khut le a thahatna tawh hong paikhiatpihna na phawk ding uh hi. Tua ahih ciangin Sabbath ni na tan’ ding uh TOPA note’ Pasian in thu hong pia hi.</row>
		<row book="12" chapter="4" verse="23" tag="">[23] Tua ciangin amah in, “Bang hangin tuni-in ama kiangah pai ding na hi hiam? Khadet ni ahi a, Sabbath ni ahi zongin hi lo hi,” a ci hi. Amah in, “Hong hoih na ding hi,” a ci hi.</row>
		<row book="12" chapter="11" verse="5-9" tag="">[5] Tua ciangin amah in amaute thu pia a, “Note hih bangin na gamta ding uh hi: Sabbath ni-in nasep pengin kumpipa inn a cing no seh thum ah sehkhatte in [6] (adang seh thum ah sehkhatte Sur kulhkongpi-ah omin adang seh thum ah sehkhatte a cingte’ nung kulhkongpi-ah om hi) kumpi inn na cing ding uh hi. [7] Tua ciangin Sabbath ni-in na semin TOPA’ biakinn a cing no a khennihte in [8] na khutsung uhah na hiam ciat uh tawh kumpi Joash na cing ding uh hi. Note kiang nai-ah a hong pai peuhpeuh kithat ding hi. Kumpipa a paikhiat ciang le a sungtum ciangin amah na cing ding uh hi,” a ci hi. [9] A ukte in siampi Jehoiada’ thupiak khempeuh bangin hih uh a, Sabbath ni-in nasep a sem dingte tawh Sabbath ni-in ama mi nasep a peng dingte hong paipih ciat uh a, siampi Jehoiada kiangah hong tung uh hi.</row>
		<row book="12" chapter="16" verse="18" tag="">[18] Tua ciangin Assiria kumpipa a mai-et nadingin amah in Sabbath ni-in zat dingin a sungah a kikoih tutna khuhna le kumpipa’ lutna a puanung, TOPA’ biakinn panin a lakhia hi.</row>
		<row book="13" chapter="9" verse="32" tag="">[32] Kohath mi amau’ behte pawlkhat in zong Sabbath simin koih ding Ompihna Anlum uk uh hi.</row>
		<row book="13" chapter="23" verse="31" tag="">[31] a mal zah a kisam bangin Sabbath nite, Khadet nite, le pawi nite-in TOPA tungah meihal biakna a kipiak peuhpeuh ciangin a tawntungin TOPA’ mai-ah om ding uh hi.</row>
		<row book="14" chapter="2" verse="4" tag="">[4] En in, Israel-te a dingin a tawntung a ding a kikipsaksa bangin, ama mai-ah a namtui nate ahi paknamtui halna ding, le Ompihna Anlum piak tawntungna ding, le Sabbath nite, Khadet nite, le TOPA kote’ Pasian a dingin a kisehsa pawi nite-in zing le nitakin meihal biaknate piak nadingin TOPA ka Pasian’ minin biakinn khat lamin ama tungah a ap ding ka hi hi.</row>
		<row book="14" chapter="8" verse="12" tag="">[12] Tua ciangin Sabbath nite, Khadet nite, le kum simin a kinei pawi thum - silngo sawh loh anlum pawi, nipikal pawi, le biakbuk pawite a dingin Moses’ thupiakna tawh kizui-in nisimin piakna nasep ding a kisam ahih mah bangin innliim mai-a a lam TOPA’ biakna tau tungah Solomon in meihal biakna TOPA tungah a pia hi.</row>
		<row book="14" chapter="23" verse="4" tag="">[4] Note in hih bangin na hih ding uh hi: Sabbath ni-in nasep a peng no siampite le Levi mite sung panin seh thum ah seh khat kulhkongpi cingte na hi ding uh a,</row>
		<row book="14" chapter="23" verse="8" tag="">[8] Siampi Jehoiada’ thupiak khempeuh bangin Levi mite le Judah mi khempeuh gamta uh hi. Amaute in amau’ mi ciat Sabbath ni-in na a sem ding mite tawh Sabbath ni-in nasep a peng ding mite hong paipih uh hi; bang hang hiam cih leh Jehoiada in nasep a peng ding siampite ciahsak lo hi.</row>
		<row book="14" chapter="31" verse="3" tag="">[3] Kumpipa in ama neihsa sung panin a piakte pen meihal biakna ding ahi hi. TOPA’ thukham sungah a kigelh mah bangin zing le nitak a meihal biaknate, Sabbath nite, Khadet nite, le a kiseh pawite a dingin meihal biaknate ahi hi.</row>
		<row book="14" chapter="36" verse="21" tag="">[21] Tua sungin Israel leitang in a sabbath-te a kicingin na tang hi. Kamsang Jeremiah tungtawnin TOPA’ thugen a tun nadingin kum sawmsagih a cin nadingin leitang a kinusiat sung khempeuh leitang in sabbath tawlngakna a nei ahi hi.</row>
		<row book="16" chapter="9" verse="14" tag="">[14] na nasempa Moses tungtawnin amaute tungah na Sabbath siangtho na theisak a, thupiaknate, ngeinate, le thukhamte na pia hi.</row>
		<row book="16" chapter="10" verse="31-32" tag="">[31] Hih mite in Sabbath ni-in van ahi a, an ahi zongin hong zuak leh Sabbath ni le ni siangtho khat peuhpeuh ni-in i lei kei ding hi. Kum sagihna-a an piangte nusia-in tua kumin leiba khempeuh i maisak ding hi. [32] Eite’ Pasian’ biakinn-ah nasepna ding ahi Ompihna Anlum, a manmanin an tawh biakna, a manmanin meihal biakna, Sabbath ni, Khadet ni, a kiseh pawite, biakna letsongte, le Israel mite’ tangin a kibawlsak ahi kilemna bawl nadingin mawhna hanga biaknate, le i Pasian’ biakinn-ah sep ding a kisam dangte khempeuhah zat dingin kum simin shekel khat seh thum ah khat piak ding ka kiciam uh hi.</row>
		<row book="16" chapter="13" verse="15-22" tag="">[15] Tua hun lai-in Judah gam sungah mite in Sabbath ni-in leenggah sukin, a khawhsate uh khawmin late tungah suanin, leenggah, thei, le van namkim, Sabbath ni-in Jerusalem-ah hong puakna ka mu hi. Tua ni-in na a zuakna uh hangin ka lungkim lohna amaute tungah ka gen hi. [16] Jerusalem khuasunga teng Taia khuamite in zong ngasa le van namkim hong paipihin Judah mite tung le Jerusalem khua sungah Sabbath ni-in zuak uh hi. [17] Tua ciangin Judah uliante tungah lungkim loin amaute kiangah, “Bang hangin hih bangin hoih lohna gamta-in Sabbath ni ninsak ngam na hi uh hiam? [18] Na pu na pate uh tu-a bang teekin a gamtat manin eite tung le hih khuapi tungah hih bang siatna khempeuh hong tung hi lo ahi hiam? Tua hinapi-in note in Sabbath ni nitsakna tawh Israel tungah hehna tamzaw na tungsak uh hi,” ka ci hi. [19] Tua hi a, Sabbath ni ding khuamial ciangin kongpite a kikhakna ding ka sawl a, Sabbath bei khit mateng a kihon loh nadingin thu ka pia hi. Tua ciangin, Sabbath ni-in khua sungah van hong kilutpih lohna dingin kongpite a cing dingin ka nasemte pawlkhat ka koih hi. [20] Tua ahih manin sumbukte le na nam tuamtuam a zuakte, khatvei nihvei khawng Jerusalem khua pualamah giak uh hi. [21] Ahi zongin amaute hilhkholin amaute kiangah, “Bang hangin kulh gei-ah giak na hi uh hiam? Nong giah kik uhleh note tungah thu kong bawl ding hi,” ka ci hi. Tua hun a kipanin Sabbath ni-in amaute hong pai nawn lo uh hi. [22] Tua ciangin Sabbath ni a siangtho-in a omsak theih nadingun amaute kisiansuah tawmin kongpite hong cin nadingun Levi mite ka sawl hi. Ka Pasian aw, hih thu-ah zong hong phawk inla, na itna tawh kizui-in siatna panin kei hong pengsak in.</row>
		<row book="23" chapter="1" verse="13" tag="">[13] Bangmahin a kimang lo piaknate hong paipih nawn kei un. Paknamtui halna ka kih hi. Khadet ni, Sabbath ni, le thupi takin na kikhopnate uh mawhna tawh kidim ahih manin ke’n ka thuakzo kei hi.</row>
		<row book="23" chapter="56" verse="2-6" tag="">[2] Hih banga a gamta mite, hih thu a lenkip mihingte, Sabbath tangin a siasak lote, siatna bawlna ding panin hoihtakin a kikemte, thupha ngah mi ahi hi,” a ci hi. [3] TOPA pawlin a beel gamdang mipa in, “ TOPA in ama mite kiang panin kei hong khenkhia taktak ding hi,” ci kei hen. A kiget mipa in, “En un, kei pen Pasian’ mite lakah a kihel thei ding ka hi kei hi,” ci kei hen. [4] Bang hang hiam cih leh TOPA in hih bangin ci hi: “Keima Sabbath nite tangin, kei hong lungdamsak thei nate teel a, ka thuciamna a lenkip a kiget mite tungah [5] ka innsung le ka huang sungah tanu le tapate sangin a hoihzaw phawkna le min ka pia ding a, a mang ngei nawn lo ding a kip tawntung min amaute tungah ka pia ding hi. [6] “Ama na a sem ding, TOPA’ min a it ding, ama nasem a suak dingin TOPA pawlin amah a beel gamdang mite, Sabbath ni tangin a siasak lo, ka thuciamna hoihtakin a lenkip mi peuhmah,</row>
		<row book="23" chapter="58" verse="13" tag="">[13] Note in Sabbath siangtho sakin, keima ni siangtho ni-in na nasepna panun khawlin Sabbath ni pen deihhuai sa-in, TOPA’ ni siangtho pen pahtawihuai na cih uh a, note in pahtawi-in note’ deih bang zui loin, note’ ut bang hi loin motpau loin na om uhleh,</row>
		<row book="24" chapter="17" verse="21" tag="">[21] TOPA in hih bangin ci hi: Na nuntak nop lai uhleh kidawm unla, Sabbath ni-in van pua kei un. Jerusalem khua kongpite-ah bangmah hong lutpih kei un.</row>
		<row book="24" chapter="17" verse="24" tag="">[24] “‘Ahih hangin TOPA in kong cihin-ah, note in ka thu nong ngaih uh a, Sabbath ni-in hih khua kongpite-ah bangmah hong lutpih loin, Sabbath ni siangthosakin, na na sep kei uhleh,</row>
		<row book="24" chapter="17" verse="27" tag="">[27] Ahih hangin ka thu nong ngaih kei uh a, Sabbath ni siangthosak loin, Jerusalem khua kongpite-ah van pua-in nong lutpih uhleh, tua kongpite ka hal ding hi. A mei in Jerusalem khua kumpi innte lawhin kangtum ding a, a mei a kiphelhzo kei ding hi,’ va ci in,” hong ci hi.</row>
		<row book="25" chapter="2" verse="6" tag="">[6] Amah in biakna Biakinnpi a zan gawpsak hi. Amah in biakna ni siangtho nite le Sabbath nite a beisak hi. Kumpite le siampite in a nasia ama hehna a thuakkhawm uh hi.</row>
		<row book="26" chapter="8" verse="5" tag="">[5] Amah in kei kiangah, “Mihing ahi Ezekiel aw, leilu lamah khuadak in,” hong ci hi. Kei zong ka khuadak leh, kongpi kianga biakna tau kiangah, Pasian’ hehsuahna milim ka mu hi.</row>
		<row book="26" chapter="20" verse="12-13" tag="">[12] TOPA ahi keimah in amaute pen mi siangtho-in ka bawlna thu a phawk nadingun kote’ kikalah thukimna limin Sabbath tan’ ding thu ka pia hi. [13] Ahi zongin Israel mite in gamlak nangawnah kei hong dem uh a, a zui peuhpeuh in nuntakna a ngahna ding uh ahi keima thukhamte le ka thupiaknate a nial uh hi. Ka Sabbath-te zong nakpitakin siasak uh hi. Tua ahih manin amaute a maiman nadingin ka hehnateng gamlakah a thuaksakgawp dingin ka kithawi hi.</row>
		<row book="26" chapter="20" verse="16" tag="">[16] Tua bangin kiciamna ka bawlna pen, amaute in ka thupiaknate nialin, ka thukhamte zui lo uh a, ka Sabbath-te siasak uh hi. Amaute in kei hong biak ding uh sangin milim biak ding utzaw uh ahihna hang ahi hi.</row>
		<row book="26" chapter="20" verse="20-21" tag="">[20] Kei pen TOPA ahi note’ Pasian ka hihna na phawkna ding uh le note tawh i bawlsa thukimna lim dingin Sabbath-te na siangthosak un,’ ka ci hi. [21] “Ahi zongin a tate nangawn un kei hong dem uh hi. A zuite in nuntakna a ngahna ding ahi ka thukhamte palsatin ka thupiaknate mang lo uh a, Sabbath-te siasak uh hi. Tua ahih manin, ka hehnateng gamlakah thuaksak gawpin, amaute a sumai dingin ka kithawi hi.</row>
		<row book="26" chapter="20" verse="24" tag="">[24] Hih bangin kiciamna ka bawlna pen, amaute in ka thupiaknate nialin, ka thukhamte zui lo uh a, ka Sabbath-te siasak uh hi. Tua banah a pu a pate un a biak milimte mah a biakna hang uh ahi hi.</row>
		<row book="26" chapter="22" verse="8" tag="">[8] Mun siangthote zong zahtakna mel kinei loin, Sabbath-te zong kitang lo hi.</row>
		<row book="26" chapter="22" verse="26" tag="">[26] A siampite un ka thukham palsatin, a siangtho biakna nate ninsak uh hi. A siangtho biakna nate le a mawkmawk nate khenna mel nei lo uh a, a tate uh tungah a siang le a nin a kilamdanna zong hilh lo uh hi. Sabbath-te zong donin nei lo uh hi. Tuate khempeuh hangin Israel mite in kei hong zahtak lo uh hi.</row>
		<row book="26" chapter="23" verse="38" tag="">[38] Amaute’ gamtatna tu-a bangteng bek hi lo lai hi. Ka biakinn ninsak uh a, ka Sabbath-te zong palsat lai uh hi.</row>
		<row book="26" chapter="44" verse="24" tag="">[24] Thunei khat peuhpeuh a om ciangin, keima ngeina omsa tawh kizui-in thu khen ding uh hi. A kiseh pawite a ngeina omsa bangin bawl ding uh a, Sabbath-te siangthosak ding uh hi.</row>
		<row book="26" chapter="45" verse="17" tag="">[17] Gam uk ulianpa in biakna-in piak ding ganhingte, an tawh biakna-in zat dingte, le pawi khempeuh, Khadet ni, Sabbath nite-in Israel mibuppite a dingin tuiphih biaknate a piak ding ama nasep ahi hi. Israel mite’ mawhna a maitheih nadingin mawhna hanga biakna, an tawh biakna, meihal biakna, le thunuama biakpiakna-in a zat dingte khempeuh amah in a si ding ahi hi.</row>
		<row book="26" chapter="46" verse="1-4" tag="">[1] “Topa PASIAN in hih bangin ci hi: Nisuahna lama om, tual sungnung kongpi pen nasep ni guk sung kikhakcip ding a, ahi zongin Sabbath ni le Khadet ni-in kihong ding hi. [2] Siampite in meihal biakna le thunuama biakna a piak laitakun, gam uk ulianpa pen tual puanung lam panin inndei lianpi kongpi-ah pai-in kongpi khuamte gei-ah ding ding a, tua kongpi-ah bia-in tua khit ciangin pusuak kik ding hi. Nitak mateng tua kongpi kikhak lo ding hi. [3] Sabbath ni le Khadet nisimin mi khempeuh in zong tua kongpi mai-ah TOPA bia-in kun ding uh hi. [4] Gam uk ulianpa in Sabbath ni-in meihal biak nadingin paubaanna a om lo tuuno guk le tuutal khat pia ding hi.</row>
		<row book="26" chapter="46" verse="12" tag="">[12] Gam uk ulianpa in ama utthu-in biakpiakna, meihal biakna ahi a, thunuama biakna ahi zongin khat peuhpeuh a piak ciangin, ama lut nadingin nisuahna lama om tual sungnung kongpi kihonsak ding hi. Amah in Sabbath ni-in biakpiakna a bawl mah bangin pia ding hi. Amah a ciahkik khit ciangin a kongpi kikhak ding hi.</row>
		<row book="40" chapter="12" verse="1-2" tag="">[1] Tua zawh a sawt loin Sabbath ni khatin mangbuh lo nawkin Jesuh a pai hi. A nungzuite a gil uh kial ahih manin mangbuhvuite zutin a ne uh hi. [2] Farisi mite in a muh uh ciangin Jesuh kiangah, “En in, Sabbath ni-in i hih dingin a kilawm lo gamtatna na nungzuite gamta uh hi,” a ci uh hi.</row>
		<row book="40" chapter="12" verse="5" tag="">[5] Tua ahih kei leh zong siampite in Sabbath sim mahin biakinn sungah Sabbath thukham khial napi-in mawhsakna a ngah tuan lohna thu uh, Moses Thukham sungah sim ngei lo na hi uh hiam?</row>
		<row book="40" chapter="12" verse="8" tag="">[8] Bang hang hiam cih leh Mihing Tapa pen Sabbath ni a ukpa ahi hi,” ci-in a dawng hi.</row>
		<row book="40" chapter="12" verse="10-13" tag="">[10] Tua lai-ah a khut langkhat a zaw mi khat a na om hi. Jesuh gamta khial hi, ci-in a mawhna a zong nuam mi pawlkhat tua lai-ah om uh ahih manin tua mite in Jesuh kiangah, “Sabbath ni-in cina damsak ding a kilawm mah ahi hiam?” ci-in a dong uh hi. [11] Jesuh in amaute kiangah, “Note khatpeuh in tuu khat nei unla, Sabbath ni-in dum sungah tua tuu kia leh, tua tuu va lenin kaikhiato ding hi lo na hi uh hiam? [12] Mi pen tuu sangin nakpitakin manphazaw ahih manin Sabbath ni-in a hoih sep ding a kilawm ahi hi,” ci-in a dawn khit ciangin [13] a mipa kiangah, “Na khut zan in,” a ci hi. A mipa in zong a khut zanpah a, midangte mah bangin hoihtakin a damkik hi.</row>
		<row book="40" chapter="15" verse="9" tag="">[9] Mihingte’ bawltawm thukhamte, Pasian’ thukham zahin mite tungah hilh uh ahih manin kei hong biak hangun a kimanna om lo hi,’ ci hi,” ci-in a dawng hi.</row>
		<row book="40" chapter="24" verse="20-21" tag="">[20] Tua galtai hun pen phalbi laitak le Sabbath ni ahih khak loh nadingin thu na ngen un. [21] Bang hang hiam cih leh leitung piancil a kipan tuhun dong, cikmahin tua bang haksatna a om ngei lo, nidang ciangin zong a om ngei nawn lo ding, tua hun laitakin hong tung ding hi.</row>
		<row book="40" chapter="27" verse="62" tag="">[62] A zing ciang, Sabbath ni-in Pilat kiangah siampi liante le Farisi mite hong pai uh a,</row>
		<row book="40" chapter="28" verse="1" tag="">[1] Sabbath ni khit, Nipi ni zingsang khua hong vak kuan ciangin Magdala khuami Mary le adang Mary, daihawh dingin a va pai uh hi.</row>
		<row book="41" chapter="1" verse="21" tag="">[21] Tua ciangin Kapernaum khua tung uh a, a Sabbath ni-in kikhopna inn sungah Jesuh pai-in thu hilh ding a kipan hi.</row>
		<row book="41" chapter="2" verse="23-24" tag="">[23] Khatvei, Sabbath ni khatin Jesuh le a nungzuite, mangbuh lo nawkin a pai uh hi. A paikawmun a nungzuite in mangbuhvui a zut uh hi. [24] Tua ahih ciangin Farisi mite in Jesuh kiangah, “Bang hangin Sabbath ni-in gamtat loh dingpi, na nungzuite gamta uh ahi hiam?” a ci uh hi.</row>
		<row book="41" chapter="2" verse="27-28" tag="">[27] Tua ciangin Jesuh in, “Sabbath ni, mihingte’ phattuam nadingin a kibawl hi a, mihing pen Sabbath ni a phattuam nadingin a kibawl hi lo hi. [28] Tua ahih ciangin Mihing Tapa pen Sabbath ni nangawn a ukpa ahi hi,” ci-in a thugen a khum hi.</row>
		<row book="41" chapter="3" verse="2-4" tag="">[2] Jesuh gamtakhial hi, ci-in a mawhsak nuam mi pawlkhat tua lai-ah om uh a, Sabbath ni-in hih mipa a damsakkha hiam, ci-in vil gige uh hi. [3] Jesuh in khutzaw mipa kiangah, “Hih a mai lamah hong ding in,” a ci hi. [4] Tua ciangin mite kiangah, “Sabbath ni-in bang i hih ding i Thukham in hong deih ahi hiam? Huh ding maw, gimsak ding; mi khat a nuntakna hot ding maw, thah ding; koi hong deihzaw ahi hiam?” ci-in a dong hi. Ahih hangin kuamah in dawng lo hi.</row>
		<row book="41" chapter="6" verse="2" tag="">[2] A Sabbath ni ciangin kikhopna inn-ah thu a hilh hi. Ama thuhilh a za mi tampite in lamdangsa-in, “Hih pa in hih thute koi panin a ngah ahi hiam? Hih pa tungah a kipia pilna a bang pilna ahi hiam? Bangci-in nalamdang hici bawltheih ahi hiam?</row>
		<row book="41" chapter="15" verse="42" tag="">[42] Tua ni pen Sabbath ni ma, Kigin’ ni ahih manin nitak lam ciangin,</row>
		<row book="41" chapter="16" verse="1" tag="">[1] Sabbath ni a bei khit ciangin Magdala khuami Mary, James nu Mary, le Salome-te in Jesuh’ luang a va zut nadingun paknamtui a va lei uh hi.</row>
		<row book="42" chapter="4" verse="16" tag="">[16] Tua ciangin ama khanna Nazareth khua-ah Jesuh pai a, Sabbath ni ciangin a paingei bangin kikhopna inn-ah a pai hi. Lai Siangtho a sim dingin amah ding a,</row>
		<row book="42" chapter="6" verse="1-2" tag="">[1] Sabbath ni khatin mangbuh lo nawkin Jesuh le a nungzuite a pai uh hi. A nungzuite in mangbuhvuite zut uh a, a khutsung uhah nuai-in a ne uh hi. [2] Amaute lakah a om Farisi mite pawlkhat in, “Sabbath ni-in i hih dingin a kilawm lo gamtatna bang hangin gamta na hi uh hiam?” a ci uh hi.</row>
		<row book="42" chapter="6" verse="5-9" tag="">[5] Tua ciangin Jesuh in, “Mihing Tapa pen Sabbath ni a Ukpa ahi hi,” ci-in a thugen a khum hi. [6] Sabbath a ni dang khatin kikhopna inn khatah Jesuh pai-in thu a hilh hi. A khut taklam a zaw mi khat tua lai-ah na om hi. [7] Thukham hilh siate le Farisi mite pawlkhat in Jesuh a mawhsak theih nading uh thu zong nuam uh ahih manin, Sabbath ni-in hih mipa a damsak hiam, ci-in na encik gige uh hi. [8] Ahi zongin Jesuh in amau’ ngaihsutna thei ahih manin a khutzaw mipa kiangah, “Ding inla, mihonte mai hih lai munah hong pai in,” a ci hi. A mipa zong hong pai-in mihon mai-ah a hong ding hi. [9] Tua ciangin Jesuh in amaute kiangah, “Note tungah thu khat kong dong nuam hi. Sabbath ni-in a pha bawl ding le a sia bawl ding koi kilawmzaw a, mi khat’ nuntakna suahtaksak ding le siatsak ding koi hoihzaw ahi hiam?” a ci hi.</row>
		<row book="42" chapter="13" verse="10" tag="">[10] Sabbath ni khatin Jesuh in kikhopna inn khat sungah thu hilhin a om hi.</row>
		<row book="42" chapter="13" verse="14-16" tag="">[14] Ahi zongin Jesuh in Sabbath ni-in cina a damsakna hangin kikhopna inn ukpa a heh suak a, mite kiangah, “Na a kisep theih nading hun ni guk sung om hi. Tua hun sungin hong pai-in kidamsak unla, ahi zongin Sabbath ni-in hong pai kei un,” a ci hi. [15] Tua ciangin Topa in amah dawng a, “No a kineihkhem mite aw, note in Sabbath ni mahin zong na bawngte uh ahi a, na late uh ahi zongin a buk panin na khihna khaute uh sutin, tui pia dingin paipih hi lo na hi uh hiam? [16] Tua mah bangin Satan in Abraham’ suante khat ahi hih numei pen kum sawm le giat sung hencip hi. Hih a kihencipna panin Sabbath ni-in hih numei khahkhiat ding kilawm hi lo ahi hiam?” a ci hi.</row>
		<row book="42" chapter="14" verse="1-5" tag="">[1] Sabbath ni khatin Farisi mi upa khat’ inn-ah an ne dingin Jesuh pai a, mite in amah encik uh hi. [2] Tua laitakin a khut le a khe a bawk mi khat Jesuh kiangah hong pai a, [3] Jesuh in zong Thukham hilh siate le Farisi mite kiangah, “Sabbath ni-in cina damsak ding i Thukham in hong hiam, khak hiam?” ci-in a dong hi. [4] Ahi zongin kuamah in dawng loin omcip uh hi. Jesuh in zong tua mipa samin a damsak khit ciangin a ciahsak hi. [5] Tua ciangin Jesuh in amaute kiangah, “Note khatpeuh’ tapa ahi a, na bawngtal uh ahi zongin tuikhuk thukpi sungah Sabbath ni-in kia leh, Sabbath ni hinapi-in kaikhia veve ding hi lo na hi uh hiam?” a ci hi.</row>
		<row book="42" chapter="23" verse="54-56" tag="">[54] Tua ni pen nipi zawh ni nga ni hi a, Sabbath ni hong hi dektak ta hi. [55] Galilee gam panin a hong zui numeite in zong a kivuina-ah zui uh ahih manin a hanphual le a luang kisialzia khempeuh zong a mu uh hi. [56] Tua ciangin amaute ciah uh a, Jesuh’ luang a nuh dingun paknamtui le sathau a bawlkhol uh hi. Thukham zui-in Sabbath ni tawlnga-in a om uh hi.</row>
		<row book="43" chapter="5" verse="9-11" tag="">[9] tua cina pa thakhatin dampah a, a lupna pheek la-in a paipah hi. Tua ni pen Sabbath ni hi citciat ahih manin, [10] Jerusalem khuasunga om Jew mi uliante in cina damkik pa kiangah, “Tuni pen Sabbath ni ahih manin lupna pheek na puak ding ngeina hi lo hi,” a cih uh ciangin [11] amah in, “Kei hong damsak pa in, ‘Na lupna pheek la inla pai in,’ hong ci hi,” ci-in a dawng hi.</row>
		<row book="43" chapter="5" verse="16-18" tag="">[16] Tua ahih manin Jesuh in Sabbath ni-in cina a damsakna hangin amaute in Jesuh bawlsiat ding a kipan uh hi. [17] Ahi zongin Jesuh in amaute kiangah, “Ka Pa in tuni dongin na sem tawntung ahih manin kei zong ka sep ding mah ahi hi,” a ci hi. [18] Hih bangin ama kampauna hangin amaute in Jesuh thatnuam semsem uh hi. Amah in Sabbath thukham a palsat bek hi loin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uh hi.</row>
		<row book="43" chapter="7" verse="21-23" tag="">[21] Jesuh in, “Sabbath ni-in cina damsakna nalamdang khat ka bawlna hangin lamdang na sa mahmah uh hi. [22] Moses in na tapate uh vun na at ding uh thu hong pia a, (a taktakin Moses thupiak mapekin na pu na pate un a palsat thu ahi hi) vun at ni ding le Sabbath ni a kituahkhak ciangin a vun na at veve uh hi. [23] Moses thupiakna a kipelh loh nadingin Sabbath ni-in vun at na hih uhleh Sabbath ni-in mi khat ka damsak manin bang hangin kei tungah heh na hi uh hiam?</row>
		<row book="43" chapter="9" verse="14-16" tag="">[14] Jesuh in buan bawlin a mit a vaksak ni pen Sabbath ni ahi hi. [15] Farisi mite in tua mipa in khua a muhtheih kikna zia thu dong leuleu uh hi. Amah in, “Tua mipa in ka mitah buan hong nuh a, ka mai ka phiat leh khua ka mu theikik hi,” a ci hi. [16] Farisi mi pawlkhat in, “Amah in Sabbath ni tang lo ahih manin Pasian kiang panin hong pai mi hi lo ding hi,” a ci uh hi. Ahi zongin pawlkhatte in, “A gamta khial mi in bang hangin hih bangin nalamdang bawlthei ding ahi hiam?” ci leuleu ahih manin mite’ ngaihsutna kituak lo hi.</row>
		<row book="43" chapter="19" verse="31" tag="">[31] Tua ni pen Kigin’ ni hi a, a zing ciang Sabbath ni thupi diak ahih manin tua ni-in singlamteh tungah a luangte a omlai ding deih lo uh ahih ciangin Jerusalem khua-a Jew mi uliante, Pilat kiangah va pai-in a khete uh kuaitanin a luangte a lakkhiat nadingun a ngen uh hi.</row>
		<row book="43" chapter="19" verse="41-42" tag="">[41] Jesuh, singlamteh tungah a kithahna mun tawh kinai-ah huan khat om a, tua huan sungah kuamah a kivui ngei nai lohna hankhuk thak khat a om hi. [42] Tua ni pen Kigin’ ni hi a, Jew mite’ Sabbath ni hong naita ahih manin, tua hankhuk a nai ahihna hangin nawhsa thu-in tua lai munah Jesuh a vui uh hi.</row>
		<row book="44" chapter="13" verse="14" tag="">[14] Ahi zongin Perga khua panin amaute paisuak uh a, Pisidia gam Antiok khua a tung uh hi. Sabbath ni-in kikhopna inn-ah pai-in a tu uh hi.</row>
		<row book="44" chapter="13" verse="27" tag="">[27] Jerusalem khua-a a teng mite le a makaite un Jesuh pen Honpa ahih lamtak na thei lo uh a, Sabbath nisimin a kisim niloh kamsangte’ thu zong na tel lo uh hi. Amaute in Jesuh na mawhsak uh ahih manin kamsangte’ thugente a manin hong tung hi.</row>
		<row book="44" chapter="13" verse="42-44" tag="">[42] Kikhopna inn panin Paul le Barnabas a ciah ding uh ciangin, Sabbath ni kik ciangin hih thute mah hong gen lai un, ci-in mite in a vaikhak uh hi. [43] Kikhopna inn panin a ciahkhiat uh ciangin Jew mi tampite le Jew biakna a zui Gentail mi tampite in Paul le Barnabas zui uh a, amau tegel in zong tua mite hanthawnin, Pasian’ hehpihna suangin kiptakin a om nadingun a gen uh hi. [44] A Sabbath ni kik ciangin Pasian’ thu a ngai dingin a khuazang phialun hong kikhawm uh hi.</row>
		<row book="44" chapter="15" verse="21" tag="">[21] Bang hang hiam cih leh Sabbath nisimin kikhopna innte-ah Moses Thukhamte kisim ngitnget a, khua khempeuhah Moses thugente mah hilh belin kinei hi,” a ci hi.</row>
		<row book="44" chapter="16" verse="13" tag="">[13] A Sabbath ni ciangin Jew mite’ thungetna mun om ding hi, ci-in ka upna uh khua pualama gun gei-ah ka pai uh a, tua lai-ah tu-in a kikhawm numeite tungah thu ka hilh uh hi.</row>
		<row book="44" chapter="17" verse="2-3" tag="">[2] A pai ngei zel mah bangin Paul zong kikhopna inn-ah pai a, Sabbath ni thum sung Lai Siangtho siksanin mite tawh thu kikum a, [3] Khrih in sihna thuakin, sihna panin a thawhkik ding a kisam ahi hi, ci-in a laktel hi. Tu-a note kiangah kong pulak Khrih pen Lai Siangtho sunga kigen Khrih ahi hi, ci-in Paul in a gen hi.</row>
		<row book="44" chapter="18" verse="4" tag="">[4] Sabbath ni simin kikhopna inn-ah limtakin thu gen a, Jew mi le Grik mite in thu a up nadingun a hanciam hi.</row>
		<row book="44" chapter="20" verse="7" tag="">[7] Sani nitakin an nekhawm dingin ka kikhawm uh a, a zing ciangin a ding khia ding ahih manin Paul in a thuhilh zankim ciang dong a zomsuak hi.</row>
		<row book="48" chapter="4" verse="9-11" tag="">[9] Ahi zongin note in tu-in Pasian meltheih khinin, tua ahih kei leh Pasian in note hong meltheih khinta ahih manin, a bang hangin bangmah a hih zo lo, a ginalo tua bangte lamah kiheikik nuam a, sila va suakkik nuam na hi uh hiam? [10] Note in nite, khate, hunte, kumte a kipan pawi tuamtuamte limtakin tan ding na hah ngaihsut mahmah uh hi. [11] Tua ahih manin note a dingin ka nasepna khempeuh a mawkna a suahkhak ding ka hong lunghihmawhsak mahmah hi.</row>
		<row book="51" chapter="2" verse="16" tag="">[16] Tua ahih manin annek tuidawn, biakna pawite, Khadet pawi, le Sabbath ni tawh kisai-in kuamah in ngeina zuih ding bawl kei un.</row>
		<row book="58" chapter="4" verse="4" tag="">[4] Lai Siangtho mun khatah, “A ni sagih ni-in a nasepna khempeuh panin Pasian tawlnga hi,” ci-in ni sagihna thu tawh kisai na gen hi.</row>
		<row book="58" chapter="4" verse="9-10" tag="">[9] Tua ahih manin tu-a thu om zia-ah ci lehang ni sagih ni-in Pasian a tawlngak mah bangin Pasian’ mite a tawlngak nading omlai hi. [10] Bang hang hiam cih leh a nasepna panin Pasian a tawlngak mah bangin va pai-in Pasian tawh a tawlngate khempeuh zong a nasepna panun khawl ding uh hi.</row>
	</category>
	<category id="99">
		<row book="1" chapter="3" verse="14-15" tag="">[14] Tua ciangin TOPA Pasian in gulpi kiangah, “Nang, hih bangin gamta khin na hih manin, ganhing khempeuhte le gamlak ganhing khempeuhte sangin samsiatna na ngahzaw hi. Na gilpi-in lam na pai ding a, na nuntak sung tawntungin leivui na ne ding hi. [15] Nang le numei kikal na suanlekhakte le ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi,” a ci hi.</row>
		<row book="1" chapter="3" verse="17" tag="">[17] Tua ciangin mipa kiangah, “Nang in na zi’ thu mangin, ‘Nang in na ne kei ding hi,’ ci-in nang kong thupiak singgah ne na hih ciangin, nangma hangin leitang in samsiatna ngah hi. Na nuntak tawntung gimpi-in na semin na annek ding na zong ding hi.</row>
		<row book="1" chapter="4" verse="11" tag="">[11] Na sanggampa’ sisan a hup dingin a kam a ka leitang tungah tu-in nang hong kisamsiat hi.</row>
		<row book="1" chapter="8" verse="21" tag="">[21] TOPA in a namtui gimnam a zak ciangin, a lungsim sungah, “Mihing’ gamtatna hangin leitang ka samsia kik ngei nawn kei ding hi. Bang hang hiam cih leh mihing’ lungsim ngaihsutna pen a tangval lai panin a gi lo hi mawk hi. Tu-a ka hih bangin nuntakna a nei khempeuh zong ka susia ngei nawn kei ding hi.</row>
		<row book="1" chapter="9" verse="25" tag="">[25] amah in, “Kanaan in samsiatna ngah ta hen la, a sanggamte’ sila hi tahen.</row>
		<row book="1" chapter="12" verse="3" tag="">[3] Nang thupha hong piate thupha ka pia ding a, nang hong samsiate ka samsia ding hi. Nang’ thupha ngah bangin thupha a ngah nadingun leitung midang khempeuh in hong ngen ding uh hi,” a ci hi.</row>
		<row book="1" chapter="27" verse="12-13" tag="">[12] Ka pa in kei hong lawngkha leh, amah in ka khemna hong thei ding a, kei’ tungah thupha hi loin samsiatna hong tung zawsop ding hi,” a ci hi. [13] A nu in ama kiangah, “Nangma thuak ding samsiatna kei tungah hong tung ta hen, ka ta aw; ka thu hong mang peuh inla, pai-in keelnote kei’ kiangah hong puak in,” a ci hi.</row>
		<row book="1" chapter="27" verse="29" tag="">[29] Mite in nangma na hong sem hen la, minamte na mai-ah hong kun ta uh hen. Na sanggamte’ tungah topa hi inla, na sanggamte’ suanlekhakte, na mai-ah hong kun uh hen. Nang hong samsia peuhmah in samsiatna ngah hen la, thupha hong pia peuhmah in thupha ngah ta hen,” a ci hi.</row>
		<row book="1" chapter="49" verse="7" tag="">[7] Amau’ sinsona lauhuai a, amau’ hehna kihtakhuai hi. Samsiatna ngah ta uh hen! Jakob suante sungah amaute ka khenthang ding a, Israel sungah amaute ka thehthang ding hi.</row>
		<row book="2" chapter="20" verse="5-7" tag="">[5] Tuate’ mai-ah na kun kei ding uh a, tuate na bia kei ding uh hi. Bang hang hiam cih leh keimah note’ TOPA Pasian, a aam Pasian ka hi a, kei hong mudahte’ tungah pate’ mawhna tate’ tungah khang thum khang lina dongin thuk-in, [6] ahih hangin kei hong itin ka thupiakte a zui mi a tul tampite tungah itna kip a lak pa ka hi hi. [7] “ TOPA note’ Pasian’ min a sia lamin na zang kei ding uh hi. Bang hang hiam cih leh TOPA in ama min a zang khialte gim pia ding hi.</row>
		<row book="2" chapter="21" verse="15-17" tag="">[15] “Ama pa hitaleh ama nu hitaleh a sat peuhmah kithat ding hi. [16] “Zuak ding ahi a, sila-in neih ding ahi zongin mi a gu mi peuhmah kithat ding hi. [17] “Ama pa hitaleh ama nu hitaleh a samsia mi peuhmah kithat ding hi.</row>
		<row book="2" chapter="22" verse="28" tag="">[28] “Thukhente na simmawh kei ding uh a, na mite uh a ukpa zong na samsia kei ding uh hi.</row>
		<row book="3" chapter="19" verse="12" tag="">[12] Note in a man lopi-in keima min tawh na kiciam kei ding uh a, tua bangin na Pasian uh’ min na daisak kei ding uh hi; kei pen TOPA ka hi hi.</row>
		<row book="3" chapter="19" verse="14" tag="">[14] Note in bilngongte phuisam loin, mittawte’ mai-ah a puk theih nading na na koih kei ding uh a, note in na Pasian uh na zahtak ding uh hi; kei pen TOPA ka hi hi.</row>
		<row book="3" chapter="20" verse="9" tag="">[9] “Bang hang hiam cih leh a nu ahih kei leh a pa a samsia mi peuhmah kithat ding hi. Amah in a nu ahih kei leh a pa samsia khin a, ama sihna amahmah ngawh ding ahi hi.</row>
		<row book="3" chapter="24" verse="11" tag="">[11] Israel numei’ tapa in Min Siangtho gensia-in samsia hi. Amaute in Moses kiangah amah paipih uh hi. Ama nu’ min pen Shelomith hi a, Dan minam, Dibri’ tanu ahi hi.</row>
		<row book="3" chapter="24" verse="14-15" tag="">[14] “A samsia mipa pen giahphual pualamah paipih in. Ama samsiat a za mi khempeuh ama lu tungah amau’ khut ngasak inla, mihonte khempeuh amah denglumsak in. [15] Tua ciangin Israel mite tungah hih bangin gen in: Ama Pasian a samsia mi peuhmah in ama khialhna thuak ding hi.</row>
		<row book="3" chapter="24" verse="23" tag="">[23] Tua ahih ciangin Moses in Israel mite tungah hih thu a gen hi. Amaute in a samsia mipa giahphual pualamah paipih uh a, suang tawh a denglum uh hi. TOPA in Moses a thupiak bangin Israel mite in a hih uh hi.</row>
		<row book="4" chapter="22" verse="6" tag="">[6] Tu-in hong pai inla, amaute hat lua uh ahih manin hih mite hong samsiatsak in. Tua hileh amaute zo-in hih gam panin ka hawlkhiazo kha ding hi. Bang hang hiam cih leh thupha na piak mi in thupha ngahin, na samsiat mi in siatna a ngahna ka thei hi,” cisak hi.</row>
		<row book="4" chapter="22" verse="11-12" tag="">[11] ‘En in, Egypt panin mihon khat hong paikhia a, lei maitang teng dim uh hi. Tu-in hong pai inla, amaute hong samsiatsak in. Tua hileh amaute do-in ka hawlkhiazo kha ding hi,’ hong ci hi,” ci-in a gen hi. [12] Pasian in Balaam kiangah, “Amaute na zui kei ding hi. Tua mite thupha a kipia ahih manin na samsia kei ding hi,” a ci hi.</row>
		<row book="4" chapter="22" verse="17" tag="">[17] bang hang hiam cih leh minphatna lianpi nang kong pia ding a, kei’ tunga nong gen peuhpeuh ka hih ding hi. Hong pai inla, hih mite hong samsiatsak in,’ ci hi,” ci-in a gen uh hi.</row>
		<row book="4" chapter="23" verse="8" tag="">[8] Pasian’ samsiat loh mite bangci samsiat ding ka hi hiam? TOPA’ mawhsak loh mite bangci mawhsak ding ka hi hiam?</row>
		<row book="4" chapter="23" verse="11-13" tag="">[11] Tua ciangin Balak in Balaam kiangah, “Kei bang hong cih na hi hiam? Ka galte a samsia dingin nang kong sam a, ahi zongin amaute bangmah cih loin, amaute thupha na pia zawsop hi,” a ci hi. [12] Amah in, “ TOPA in ka gen dingin hong sawl thu, don lo ding ka hi hiam?” ci-in a dawng hi. [13] Tua ciangin Balak in ama kiangah, “Amaute na muh theih nading mun dangah kei hong zui in. Amaute a madawk teng bek na mu ding a, a vekpi-in na mu kei ding hi. Tua ciangin tua lai panin amaute nong samsiatsak ding hi,” a ci hi.</row>
		<row book="4" chapter="23" verse="25-27" tag="">[25] Tua ciangin Balak in Balaam kiangah, “Amaute samsia peuhmah kei inla, thupha zong pia peuhmah kei in,” a ci hi. [26] Ahih hangin Balaam in Balak kiangah, ” TOPA’ cih khempeuh keimah in ka hih ding hi,’ hong ci hi lo ka hi hiam?” ci-in a dawng hi. [27] Balak in Balaam kiangah, “Tu-in hong pai in; mun dangah kong paipih ding hi. Tua lai panin amaute nong samsiatsak nading Pasian in hong lungkimpih kha ding hi,” a ci hi.</row>
		<row book="4" chapter="24" verse="9-10" tag="">[9] Amaute bok a, humpinelkai pa bangin lumsuk uh hi. Humpinelkaipi bangin lumsuk uh hi. Kua in amaute phong ngam ding ahi hiam? Note thupha hong piate in thupha ngah hen la, note hong samsiate in samsiatna ngah ta hen,” a ci hi. [10] Balaam’ tungah Balak heh mahmah a, amah in a khut le a khut a tuum hi. Balak in Balaam kiangah, “Ka galte a samsia dingin nang kong sam hi. En in, nang in amaute thumvei tak thupha na pia khinzo hi.</row>
		<row book="5" chapter="5" verse="11" tag="">[11] “ TOPA note’ Pasian’ min a sia lamin na zang kei ding uh hi; bang hang hiam cih leh TOPA in ama min a sia lamin a zang mi a mawh lo hi, ci lo ding hi.</row>
		<row book="5" chapter="7" verse="26" tag="">[26] Note’ inn sungah a kihhuai nate na tumpih kei ding uh a, tua nate tawh kibangin samsiat a thuak mi na kisuaksak kei ding uh hi. Note in tua nate mudah mahmahin na kih ding uh hi. Bang hang hiam cih leh tua nate a kisamsia na ahi hi.</row>
		<row book="5" chapter="23" verse="4-5" tag="">[4] Bang hang hiam cih leh Egypt panin na paikhiat lai-un lampi-ah anletui tawh amaute in note hong dawn lo uh a, note hong samsia dingin Mesopotamia gam Pethor khua panin Beor’ tapa Balaam cial uh hi. [5] Ahih hangin TOPA na Pasian un Balaam’ thu ngai lo hi. TOPA na Pasian un note hong it ahih manin, TOPA na Pasian un samsiatna pen note a dingin thupha-in hong heisakzaw hi.</row>
		<row book="5" chapter="28" verse="15-20" tag="">[15] “Ahih hangin note in TOPA na Pasian uh thu mang loin, tuni-a kong gen ama thupiaknate le ama thukhamte khempeuh limtakin na zuih kei uhleh, hih samsiatna khempeuh note tungah hong tung ding a, note hong ban ding hi. [16] “Khuapi sungah hong kisamsia ding a, lo-ah zong hong kisamsia ding hi. [17] “Na lawhte uh le na annel mekna kuangte un zong samsiatna ngah ding hi. [18] “Note’ sung pana piangte le na leitang uh pana piangte, na bawngte uh le na tuuhon note uh in zong samsiatna ngah ding hi. [19] “Na sep na bawlna khempeuh uhah hamsia na ngah ding uh hi. [20] “Note in TOPA na nusiat uh a, na gamtatsiat uhleh, note sia-in na sihmang khit matengun TOPA in note tungah samsiatna, buaina, cihmawhnate hong tungsak ding hi.</row>
		<row book="5" chapter="28" verse="35-42" tag="">[35] TOPA in note na kidamsakkik theih loh ding uh a nasia mahmah meimatumte tawh na khukte uh le na khete uh meimasak gawpin, na khenuai panun na luzang dong uhah na thuak ding uh hi. [36] “Note le na pu na pate un a theih ngei loh minam khat kiangah TOPA in note le note tungah na koih uh na kumpipa uh hong tunpih ding a, tua lai-ah singlesuang tawh a kibawl pasian dangte’ na na sem ding uh hi. [37] TOPA in note hong paikhiatpihna mite lakah a cikzethuai, paunak, le gentehna na suak ding uh hi. [38] “Khaici tampi lo-ah na tuh ding uh a, ahi zongin tawmno bek na khawm ding uh hi; bang hang hiam cih leh kauphe in nemang ding hi. [39] Note in leenggah lo zuanin na puah ding uh a, ahih hangin leenggahzu dawn loin, leenggah zong na ne kei ding uh hi; bang hang hiam cih leh lung in tuate ne ding hi. [40] Na gam sung khempeuh uhah oliv kung na nei ding uh a, ahih hangin a thau tawh note na kizut kei ding uh hi; bang hang hiam cih leh na oliv gahte uh pulh ding hi. [41] Tanute le tapate na nei ding uh a, ahih hangin amaute pen nomau a’ hi lo ding uh hi; bang hang hiam cih leh amaute galmat suak ding uh hi. [42] Na singte khempeuh uh le, na leitang panun a piang khempeuh kauphete in tang ding uh hi.</row>
		<row book="5" chapter="28" verse="45" tag="">[45] “Amah in note hong piak thupiaknate le thukhamte zui loin, TOPA na Pasian uh thu mang lo na hih manun, note na sih matengun hih samsiatnate khempeuh note’ tungah hong tungin, note hong delhin hong pha ding uh hi.</row>
		<row book="5" chapter="29" verse="20-21" tag="">[20] TOPA in amah maisak lo ding a, TOPA’ hehna le hazatna meikhu bangin tua mipa’ langkhatah khuzaw-in, hih laibu sunga kigelh samsiatnate ama tungah tu ding a, TOPA in a mun khempeuh panin ama min phiat ding hi. [21] TOPA in hih thukham laibu sunga a kigelh thuciam samsiatnate khempeuh tawh kizui-in gimna a thuak dingin Israel minamte khempeuh lak panin amah tengkhia ding hi.</row>
		<row book="5" chapter="29" verse="27" tag="">[27] Tua ahih ciangin a mite tungah TOPA heh mahmah a, hih laibu sunga om samsiatnate khempeuh hih leitungah tungsak hi.</row>
		<row book="5" chapter="30" verse="1" tag="">[1] “Note’ mai-ah ka koih, na teel ding thu thupha le samsiatna, hih nate khempeuh note tungah hong tungin, TOPA in note hong hawlkhiatna minamte lakah hih thute phawk kikin,</row>
		<row book="5" chapter="30" verse="7" tag="">[7] TOPA na Pasian un hih samsiatnate khempeuh, no hong bawlsia na galte uh le na langte uh tungah tungsak ding hi.</row>
		<row book="5" chapter="30" verse="19" tag="">[19] Tuni-in note’ langkhatah teci a pang dingin vantung le leitung ka sam a, note’ mai-ah na teel dingun nuntakna le sihna, thupha le samsiatna ka koih hi. Tua ahih ciangin note le na suanlekhakte uh na hintheih nadingun nuntakna teel unla,</row>
		<row book="6" chapter="6" verse="26" tag="">[26] Tua hun laitakin Joshua in amaute tungah thuciamna khat koih a, “Mi khat kipanin hih Jerikho khuapi a lamkik pa in TOPA’ mai-ah samsiatna thuak tahen. A tacil luang khaamin tua khuapi bulpi phut ding a, a tapa neupen luang khaamin a kulhkongpite phut ding hi,” a ci hi.</row>
		<row book="6" chapter="8" verse="34" tag="">[34] Tua khit ciangin amah in thukham laibu sunga a kigelh bangbangin thukham kammal khempeuh, thupha le samsiatnate a sim hi.</row>
		<row book="6" chapter="9" verse="23" tag="">[23] Tu-in note hong kisamsia a, note pawlkhat a tawntungin sila, ka Pasian uh inn-a dingin sing suite le tui tawite na hi ding uh hi,” a ci hi.</row>
		<row book="6" chapter="24" verse="9" tag="">[9] Tua ciangin Moab kumpipa, Zippor’ tapa Balak hong khangin Israel mite hong do hi. Amah in mi sawlin note hong samsia dingin Beor’ tapa Balaam a samsak hi.</row>
		<row book="7" chapter="5" verse="23" tag="">[23] “ TOPA’ vantungmi in, ‘Meroz khua samsia in, a sunga teng mite nasia takin samsia in. Bang hang hiam cih leh TOPA a huh dingin a thahatpa dona-ah TOPA a huh dingin hong kuan lo uh hi,’ a ci hi.</row>
		<row book="7" chapter="9" verse="57" tag="">[57] Pasian in Shekhem mite khempeuh’ gitlohna hangin Jerubbaal’ tapa Jotham’ samsiatna bangin amau’ tungah gimna a tungsak hi.</row>
		<row book="7" chapter="17" verse="2" tag="">[2] Amah in a nu kiangah, “Ngun pek tul le zakhat hong kiguksak lai-in a gu pa na samsiatna thu ka za hi. A ngunte pen keima guk hi a, tu-in hih lai-ah tuate om hi,” a ci hi. Tua ciangin a nu in, “Ka tapa aw, TOPA in thupha hong pia ta hen,” a ci hi.</row>
		<row book="7" chapter="21" verse="18" tag="">[18] Ahi zongin amau’ zi dingin i tanute i pia thei kei hi,” a ci uh hi. Bang hang hiam cih leh Israel mite kiciam khinin, “Benjamin-te tungah zi a pia mipa in samsiatna ngah ta hen,” a ci uh hi.</row>
		<row book="9" chapter="14" verse="24" tag="">[24] Israel mite tua ni-in lungkham uh hi; bang hang hiam cih leh Saul in mite tungah kiciamna khat koih a, “Tu nitak mateng le ka galte ka thukzawh matengin an a ne pa in samsiatna ngah ta hen,” a ci hi. Tua ahih ciangin mite khat beek in an ciam lo uh hi.</row>
		<row book="9" chapter="14" verse="28" tag="">[28] Tua ciangin mite khat in, “Na pa in kiciamna khat tawh nakpitakin mite thuhilh a, ‘Tuni-in an a ne mipa in samsiatna ngah ta hen,’ ci hi,” a ci hi. Mite gim mahmah uh hi.</row>
		<row book="9" chapter="17" verse="43" tag="">[43] Tua ciangin Filistia-pa in David kiangah, “Ui hong sa a, ciangkang tawh sat hong sawm na hi hiam?” a ci hi. Filistia-pa in a pasian-te’ min tawh David samsia hi.</row>
		<row book="9" chapter="26" verse="19" tag="">[19] Tua ahih ciangin tu-in ka to kumpipa in a nasempa’ thu za in. Keimah a do dingin nang hong toksuah pa pen TOPA ahihleh amah in biakna hong sang ta hen; ahih hangin mihing ahihleh amaute in TOPA’ mai-ah samsiatna ngah tahen. Bang hang hiam cih leh amaute in, ‘Pai in; pasian dangte’ na sem in,’ ci-in TOPA’ gamh ka ngah loh nadingin tuni-in kei hong hawlkhia uh hi.</row>
		<row book="10" chapter="16" verse="5-13" tag="">[5] Bahurim-ah Kumpi David a tun ciangin Saul’ innsung innkuan mi, Gera’ tapa Shimei min nei mi khat hong paikhia a, a paikawmin David samsia tawntung hi. [6] Amah in Kumpi David le a nasemte khempeuh suang tawh deng hi. Mi khempeuh le mi thahatte khempeuh David’ taklam le veilamah om uh hi. [7] Shimei in a samsiat kawmin, “Pai mang, pai mang, nang mi that pa, bangmah man lo mipa! [8] Ama tangin na uk Saul’ innkuante na thahna hangin TOPA in nangma tungah hong thuk hi. TOPA in na tapa Absalom’ tungah kumpi gam pia khinta hi. Thei in, na siatna nangma lu tungah hong tu hi; bang hang hiam cih leh nang pen mi that pa na hi hi,” a ci hi. [9] Tua ciangin a nu Zeruiah ahi Abishai in kumpipa kiangah, “Bang hangin hih uisi a banglel mi khat in ka to kumpipa samsia ding ahi hiam? Hong kuansak inla a lu hong tankhiasak in,” a ci hi. [10] Ahih hangin kumpipa in, “No Zeruiah tapate aw, note tawh bang kisai ahi hiam? TOPA in ama kiangah, ‘David samsia in,’ a cihna hangin hong samsia ahihleh, ‘Bang hangin tuaci hih na hi hiam?’ kua in ci ding ahi hiam?” a ci hi. [11] Tua ciangin David in Abishai le a nasemte khempeuh kiangah, “En un, keima tapa mahmah in kei thah dingin hong zong hi; hih Benjamin mi in bangzahin tu-in hong zongzaw kan ding ahi hiam! Ama thu-in omsak un, amah hong samsiasak un; bang hang hiam cih leh TOPA in amah a sawl hi kha ding hi. [12] TOPA in ka thuakna hong enin, tuni-a kei hong samsiatna hangin TOPA in a hoih tawh kei hong thuk kha ding hi,” a ci hi. [13] Tua ahih ciangin ama galkhat mualpangah Shimei pai a, a paikawmin samsia-in suang tawh amah dengin leivui a theh laitakin David le a mite lampi-ah pai uh hi.</row>
		<row book="10" chapter="19" verse="21" tag="">[21] Tua ciangin a nu Zeruiah ahi Abishai hong paukhia a, “Amah in TOPA’ sathau nilh pa samsia ahih manin hih thu hangin Shimei thah ding hi lo ahi hiam?” a ci hi.</row>
		<row book="11" chapter="2" verse="8" tag="">[8] Mahanaim ah ka pai lai-in a nasia samsiatna tawh kei a hong samsia, Bahurim panin a hong pai Benjamin mi Gera’ tapa Shimei zong nang tawh om hi. Ahih hangin Jordan-ah keimah a dawn dingin hong pai ciangin ama tungah TOPA tawh kiciamin, ‘Namsau tawh nang kong that kei ding hi,’ ka ci hi.</row>
		<row book="11" chapter="21" verse="10" tag="">[10] Ama mai-ah mi ginalo nih koihin ama langkhatah mawhna zong sakin, ‘Nang in Pasian le kumpipa na samsia hi,’ cisak un. Tua ciangin amah lakhia unla denglum un,” a ci hi.</row>
		<row book="11" chapter="21" verse="13" tag="">[13] Tua ciangin mi ginalo nihte hong pai-in ama mai-ah tu uh hi. Tua ciangin mi ginalo nihte in mite’ omin Naboth’ mawhna zong uh a, “Naboth in Pasian le kumpipa samsia hi,” a ci uh hi. Tua ahih ciangin amaute in khuapi pualamah amah paipih uh a, suang tawh amah denglum uh hi.</row>
		<row book="12" chapter="2" verse="24" tag="">[24] Tua ciangin amah a kiimah khuadak a, amah in amaute a muh ciangin TOPA’ min tawh amaute a samsia hi. Tua ciangin gamlak panin vompi nih hong pai-in naupang sawm le nih balnen hi.</row>
		<row book="12" chapter="9" verse="34" tag="">[34] Tua ciangin amaute sungtumin an ne-in tui a dawn uh hi. Tua ciangin amah in, “Tu-in a kisamsia hih numei tawm unla, phum un. Bangbang ahi ta zongin amah kumpipa’ tanu hibuang hi,” a ci hi.</row>
		<row book="12" chapter="22" verse="19" tag="">[19] amaute gamkhing le samsiat a ngahte a suah nadingin hih mun le a tungah a teng mite tungah ka kampauna na zak ciangin na lungsim kisikin TOPA’ mai-ah nangmahmah kiniamkhiatin, na puante balkekin ka mai-ah na kahna thu, keimah in zong ka za hi, TOPA in ci hi.</row>
		<row book="14" chapter="34" verse="24" tag="">[24] TOPA in hih bangin ci hi: En un, Judah kumpipa mai-ah a kisim laibu sunga kigelh samsiatnate khempeuh ahi siatna, hih mun le a tungah a teng mi khempeuh tungah ka tungsak ding hi.</row>
		<row book="16" chapter="13" verse="2" tag="">[2] bang hang hiam cih leh amaute in anletui tawh Israel mite na dawn lo uh a, amaute a samsia dingin Balaam cial zawsop uh hi. Ahi zongin i Pasian in tua samsiatna thupha-in hong heisak hi.</row>
		<row book="16" chapter="13" verse="25" tag="">[25] Amaute taigawpin ka samsia a, pawlkhat satin a sam uh ka bawhsak gawp hi. Tua ciangin Pasian’ min tawh amaute ka kiciamsak a, “Note in amau’ tapate’ zi dingin na tanute uh na pia kei ding uh a, na tapate uh zi ding ahi a, nomau’ zi dingin ahi zongin amaute’ tanu na la kei ding uh hi.</row>
		<row book="18" chapter="1" verse="5" tag="">[5] Tua banga a pawi bawl uh gual khat a kikhit ciangin Job in a tapate samin amaute siansuah a, zingsangin tho baihin a ta phazah tawh kizui-in meihal biakna a pia hi; bang hang hiam cih leh Job in, “Ka tate khialin, a lungsim sung uhah Pasian samsia khathei ding uh hi,” a ci hi. Tu-a bangin Job in hih tawntung hi.</row>
		<row book="18" chapter="1" verse="11" tag="">[11] Ahi zongin na khut zanin ama neihsa khempeuh suksak lecin na maitang mahmahah nang hong samsia pah ding hi,” a ci hi.</row>
		<row book="18" chapter="2" verse="5" tag="">[5] Tu-in na khut zan inla, ama sa le a guh suksak lecin nangma maitang mahah pel loin nang hong samsia ding hi,” a ci hi.</row>
		<row book="18" chapter="2" verse="9" tag="">[9] Tua ciangin a zi in, “Na upna khiam tuan lo ding na hi hiam? Pasian samsia inla sisuk mai in,” a ci hi.</row>
		<row book="18" chapter="3" verse="1" tag="">[1] Hih bang teng khit ciangin Job in thugen hong kipan a, mihingin a pian’ ni a samsia hi.</row>
		<row book="18" chapter="3" verse="8" tag="">[8] Phuisamna tawh awle a khiim thei, a mitphial tawh tuipi ganhing a hencip thei mite in tua zan samsia tahen.</row>
		<row book="18" chapter="24" verse="18" tag="">[18] “Tua bang migilo peuhpeuh tuikhang in taai a, ama neih leitangte Pasian in samsia a, tua leenggui lote-ah nasemin kikuan nawn lo hi.</row>
		<row book="18" chapter="31" verse="30" tag="">[30] A sih ding uh deihna tawh ka samsia ngei kei hi.</row>
		<row book="19" chapter="10" verse="3" tag="">[3] Bang hang hiam cih leh migilo in a lungsim deihna kisaktheihpih a, ngahna dingah a huaiham pa in TOPA phuisamin a taisan hi.</row>
		<row book="19" chapter="10" verse="7" tag="">[7] Ama kampaute pen hamsia, khemna, le netniamna tawh kidim a, siatna le man lohna bekbek thugenin a nei tawntung hi.</row>
		<row book="19" chapter="34" verse="13-14" tag="">[13] Siatna ding panin na leii kem inla, zuau genna panin na muk kem in. [14] Siatna panin kihemkhia inla, a hoih bawl in. Kilemna ding hanciam inla, na phak mateng delh in.</row>
		<row book="19" chapter="36" verse="3" tag="">[3] Ama kammalte pen siatna le khemna vive hi a, pil gamtatna le hoih gamtatna bei khinta hi.</row>
		<row book="19" chapter="37" verse="22" tag="">[22] Bang hang hiam cih leh TOPA’ thupha piakte in leitung luah ding uh a, ahih hangin a samsiatte kipuaseh ding hi.</row>
		<row book="19" chapter="39" verse="1" tag="">[1] “Ka leii tawh ka khialhloh nadingin ka gamtatna ka kikem ding a, ka omna-ah migilote a omlaiteng ka kam ka kham ding hi,” ka ci hi.</row>
		<row book="19" chapter="59" verse="12" tag="">[12] Amau’ kama a mawhna a muk uh tawh a pauna hangin, amau’ kiphatsakna-ah amau mah awksak in. Amaute in hamsiatna zangin zuauthu a genna hangun,</row>
		<row book="19" chapter="62" verse="4" tag="">[4] Amah a zaliatna panin sukniam ding bekbek amaute in a sawm uh hi. Amaute in thuman lo-ah nuamsa mahmah uh hi. Amaute in a kampi uh tawh phat khem uh a, ahih hangin a sungtawng uhah samsiat uh hi.</row>
		<row book="19" chapter="109" verse="17-19" tag="">[17] Amah in mi samsiat nuam a sa hi. Ama tungah samsiatnate tungsak in. Amah in thupha pia nuam lo hi. Kuamah in amah thupha pia kei tahen. [18] Amah pen puansilh bangin samsiatna kingeina seh hi. Tua a samsiatnate ama pumpi sungah tui bangin a guhte sungah sathau bangin lutin kizel tahen. [19] Tua samsiatnate pen ama kituamna puan tawh kibang hen la, nisimin amah a kigakna a kawnggak tawh kibang tahen.</row>
		<row book="19" chapter="109" verse="28" tag="">[28] Amaute in kei hong samsiat hangin nangmah in kei thupha nong pia ding hi. Ka langte zahhuaisak inla, na nasempa keimah hong kipsak ta in.</row>
		<row book="19" chapter="119" verse="21" tag="">[21] Nangmah in na thupiaknate panin a pialkhia, a kisamsiat, a kiphasakte na thuhilh hi.</row>
		<row book="20" chapter="3" verse="33" tag="">[33] TOPA in migilote’ innsung samsia a, thuman mite’ innsung thupha a pia hi.</row>
		<row book="20" chapter="10" verse="31-32" tag="">[31] Midikte in pilna thu gen uh a, thu hoih lo a gente’ leii ki-attan ding hi. [32] Midikte in a gen ding uh thuhoih thei a, migilote in thusia bekbek gengen uh hi.</row>
		<row book="20" chapter="11" verse="26" tag="">[26] An man khan ding ngakna-in a zuak nuam lote kisamsia a, leinop hunin a zuakpahte kiphat hi.</row>
		<row book="20" chapter="12" verse="18" tag="">[18] Ngaihsun lo-a kampauna in tem hiam bangin mi liamsak thei a, mipilte’ kampauna in tua bang liamna damsak thei hi.</row>
		<row book="20" chapter="15" verse="1" tag="">[1] Kam nemin dawnna in hehna damsak a, kam khauh in hehna piangsak hi.</row>
		<row book="20" chapter="18" verse="21" tag="">[21] Kampauna in sihna ahi a, hinna ahi zongin piangsak thei a, i kampauna bangin a piangte san loh phamawh hi.</row>
		<row book="20" chapter="20" verse="20" tag="">[20] Na nu le na pa na samsiat leh khuamial sunga om meivak kisumit na bang ding hi.</row>
		<row book="20" chapter="21" verse="23" tag="">[23] Kampau a ki-ipzote lungkhamna tawh kipelh hi.</row>
		<row book="20" chapter="24" verse="24" tag="">[24] Mimawh kimlai a diksak thukhen pa leitung a mi khempeuh in mudahin phuisam ding hi.</row>
		<row book="20" chapter="28" verse="27" tag="">[27] Mizawng a huhte cimawh ngei lo ding a, huhna a pia nuam lote in samsiatna ngah ding hi.</row>
		<row book="20" chapter="29" verse="24" tag="">[24] Guktakna sungah a kipawl mipa ama a dingin thusia zongpa ahi hi. A guktakna pulak leh amah gim kipia ding a, genkhia kei leh lah Pasian in samsia veve ding hi.</row>
		<row book="20" chapter="30" verse="11" tag="">[11] A pate samsia-in a min a daisak, a nute a phat lo mi pawlkhat om hi.</row>
		<row book="21" chapter="5" verse="6" tag="">[6] Khialkha ing, ci-in Pasian’ siampipa’ mai-ah na gen ding kisam kha ding ahih manin na kampauna hangin khialkha kei in. Tua bangin gamta khial lecin nangma tungah Pasian heh ding a, na sepsa khempeuh hong suksiatsak ding hi.</row>
		<row book="21" chapter="7" verse="21-22" tag="">[21] Mi’ gen khempeuh thudon kei in. Na nasempa’ hong samsiatna na zakha ding hi. [22] Nang zong midang na samsiat zelzelna teltakin na kithei hi.</row>
		<row book="21" chapter="10" verse="20" tag="">[20] Na lungsim nangawnah kumpipa gensia kei in. Kuama zak lohna mun na lupna tung nangawnah mihaute samsia kei in. Thopi in na thugen teng na puakkha ding hi.</row>
		<row book="23" chapter="5" verse="8" tag="">[8] Leitang tungah amau guak a teng ding dong zahin midangte a dingin mun khempeuh a bei matengin inn khatlekhat, lo khatlekhat gawmin a la thuah tawntung mite in gimna ngah tahen.</row>
		<row book="23" chapter="24" verse="6" tag="">[6] Tua ahih ciangin TOPA in leitung samsiatin susia a, a tunga a teng mite in amau’ mawhna hangun a thuak uh hi. Tua ahih ciangin leitungah a teng mite tawm semsem hi.</row>
		<row book="24" chapter="23" verse="10" tag="">[10] Bang hang hiam cih leh mun khempeuhah angkawmte a dim hi. TOPA’ hamsiatna hangin gam sung tengah kahna dim a, gamlak lonona munte a keu mang hi. Amaute gamtatsia uh a, a vangliatna uh a man lopi-in a zang uh hi.</row>
		<row book="24" chapter="48" verse="10" tag="">[10] “ TOPA’ na citakin a sem lopa in kamsiatna thuak tahen. Thah nadingin a namsau a dok lopa in hamsiatna thuak tahen.</row>
		<row book="25" chapter="3" verse="65" tag="">[65] Amaute phuisam inla, a cimawh dingin hawlkhia in.</row>
		<row book="26" chapter="18" verse="4" tag="">[4] Mi khempeuh keima a’ hi a, pate ahi a, tate ahi zongin keima-a’ ahi hi. A mawh mipa bek si ding hi.</row>
		<row book="27" chapter="9" verse="11" tag="">[11] Israel-te khempeuh in na gensa thute le na thukhamte khempeuh a palsat khinzo uh hi. Na tungah khialhna ka hong bawl manun, na nasem Moses’ thukham sunga kigelh bangin kote’ tungah samsiatna a hong tung hi.</row>
		<row book="38" chapter="5" verse="4" tag="">[4] Vanglian TOPA in hih samsiatna a khahkhiatna ding thu gen a, guta mite khempeuh le a man loin ka min tawh thuciam mite khempeuh’ inn sungah lut ding hi. Tua bang mite’ inn sungah a tawntungin hamsiatna omin, amaute a kipan a sing a suang, a vekpi-in sumai ding hi,” hong ci hi.</row>
		<row book="39" chapter="1" verse="14" tag="">[14] A tuuhon lakah tuutal cidam nei napi-in, a kamciamsa bangin kei tungah hong piak ciangin, a sitbaang ganhing a hong pia mi khempeuh in samsiatna thuak tahen. Bang hang hiam cih leh kei pen a lian mahmah Kumpipa ka hi a, minam khempeuh in kei hong zahtak uh hi,” a ci hi.</row>
		<row book="39" chapter="2" verse="2" tag="">[2] Na gamtatna uh tawh kei nong zahtak ding uh hi. Ka thugente ngai loin, thupi takin na lak kei uhleh note tungah samsiatna ka hong tungsak ding a, siampi hihna tawh na ngah uh thuphate tungah samsiatna ka tungsak ding hi. A taktakin ci lehang, note in ka thupiaknate thupi lak lo na hih manun na thupha ngahte uh tungah samsiatna ka tungsakzo hi.</row>
		<row book="39" chapter="3" verse="9" tag="">[9] Na minam bupun keima neihsa hong guksak na hih manun note khempeuh tungah samsiatna hong tung hi.</row>
		<row book="40" chapter="3" verse="9-12" tag="">[9] ‘Abraham’ suante ihi ngawn hi,’ cihna lungsim nei mawk kei un. Ke’n kong cihin-ah, Pasian in hih suangte nangawn Abraham’ suanlekhakte-in a bawl thei hi lel hi. [10] Tu mahmahin sing a bulphuk dingin hei tawh kingim zo hi. Tua ahih manin gah hoih a gah lo sing khempeuh kiphukin meikhuk sungah kikhul ding hi. [11] Na kisikkik khitna uh a kilat nadingin tui sungah note ka hong phum a, ahi zongin kei nungah a hong pai pa in Kha Siangtho le mei sungah note hong phum ding hi. Tua a hong pai ding pa pen kei sangin nakpitakin lianzaw a, ama khedap a tawisak ding nangawnin ka kilawmzo nai kei hi. [12] Amah in a khutah anzapna tawi-in a ante zap a, a taksate khawmin a ansal sungah koih ding a, a ansite ahihleh a mit ngei lo mei sungah a khul ding hi,” ci-in thu a hilh hi.</row>
		<row book="40" chapter="5" verse="22" tag="">[22] Ahi zongin ke’n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi.</row>
		<row book="40" chapter="12" verse="30-32" tag="">[30] Kei hong pawlpih lo peuhmah keima lang hi uh a, kei hong kaihkhoppih lo peuhmah a thehthang ahi uh hi. [31] Tua ahih manin note kiangah kong genin-ah: Mihingte’ kampau khialhna le gamtat khialhnate kimaisak thei ding a, ahi zongin Kha Siangtho langpangin a gensiate kimaisak lo ding hi. [32] Mihing Tapa langpangin a gensiate a mawhna uh kimaisak thei ding a, ahi zongin Kha Siangtho langpangin a gensiate pen tuhun a kipan a tawntungin a mawhna uh kimaisak lo ding hi.</row>
		<row book="40" chapter="12" verse="36-37" tag="">[36] Note kiangah kong genin-ah: Thukhen ni ciangin mi khempeuh in phattuamna a om lo a kampaunate uh khempeuh bangin thusitna a thuak ding uh hi. [37] Bang hang hiam cih leh nomau kampauna tawh kizui-in thu hong kikhen ding a, dik hi, cihna ahi a, mawh hi, cihna ahi zongin na ngah nadingun nomau kampau mah hong kibulphuh ding hi,” a ci hi.</row>
		<row book="40" chapter="23" verse="12" tag="">[12] A kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi.</row>
		<row book="40" chapter="25" verse="41" tag="">[41] “Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa le a nungzuite a dingin a kibawl meikuang tawntung sungah pai un.</row>
		<row book="41" chapter="3" verse="29" tag="">[29] Ahi zongin Kha Siangtho langpangin thu a gente in mawhna kip sukha uh ahih manin a mawhna uh kimaisak ngei lo ding hi,” a ci hi.</row>
		<row book="41" chapter="7" verse="10" tag="">[10] Moses in, ‘Na nu le na pa zahtak un. A nu a pa a samsiate kithat hen,’ ci hi.</row>
		<row book="41" chapter="11" verse="21" tag="">[21] Peter in a thu phawk ahih manin, “Sia aw, na theikung samsiat a sita hi,” a ci hi.</row>
		<row book="42" chapter="6" verse="28" tag="">[28] No hong phuisamte thupha na pia unla, no hong bawlsiate a’ ding thu na ngetsak un.</row>
		<row book="42" chapter="6" verse="45" tag="">[45] Mihoih pa in a lungsim sunga thuhoih omteng hong suahkhia a, migilo pa in a lungsim sunga a gitlohna teng hong suahkhia hi. Bang hang hiam cih leh mite pen amau’ lungsim sunga a om bangbang a hong paukhia uh ahi hi.</row>
		<row book="43" chapter="7" verse="49" tag="">[49] Hih mihonte in ahihleh Moses Thukham thei lo uh ahih manin Pasian’ samsiatna a thuak dingte hi lel uh hi,” a ci uh hi.</row>
		<row book="45" chapter="3" verse="13-18" tag="">[13] A kam uh tawh mi that uh a, a kam uh tawh zuauthu gen uh a, a kampaute uh gulgu tawh kibang hi. [14] A kam uh tawh mi samsia uh a, gitlohna bek tawh a kidim uh hi. [15] Mi that pakpak uh a, [16] a paina khempeuh uhah lungkhamna a piangsak uh hi. [17] Nopna a pian nadingin gamta ngei lo uh a, [18] Pasian zahtak ding ngaihsutin nei lo uh hi,” ci-in a kigelh hi.</row>
		<row book="45" chapter="9" verse="3" tag="">[3] Hi thei ding hileh amaute’ hoih nadingin keimah in Pasian’ samsiatna thuakin Khrih tawh kikhen nading ciang dong nangawnin amaute ka huhnuam hi.</row>
		<row book="45" chapter="12" verse="14" tag="">[14] No a hong bawlsia mite, Pasian in thupha a piak nadingin thu ngetsak unla, tua bang mite samsia loin thupha piazaw un.</row>
		<row book="46" chapter="4" verse="12" tag="">[12] Kote’ nektawm ding ka thatang mahmah uh tawh nakpitakin ka sem uh hi. Hong kisamsiat ciangin thupha ka lehpiak uh a, hong kibawlsiat ciangin ka gumthuak uh hi.</row>
		<row book="46" chapter="12" verse="3" tag="">[3] Tua ahih manin Kha Siangtho in lam a lah mite in, “Jesuh in samsiatna ngah ta hen,” a cih lohna, le Kha Siangtho in lamlak kei leh kuamah in, “Jesuh pen Topa hi,” a cih theih loh nading thu na theih ding uh ahi hi.</row>
		<row book="46" chapter="16" verse="22" tag="">[22] Topa a it lo mi peuhmah in samsiatna ngah tahen. I Topa hong pai tahen.</row>
		<row book="48" chapter="3" verse="10" tag="">[10] Hih thu tawh kisai-in Lai Siangtho in, “Thukham laibu sunga kigelh khempeuh a vekpi-in a zuikhin tawntung lote in Pasian’ samsiatna thuak hi,” ci ahih manin Thukham a suangte pen samsiatna a ngah mite ahi uh hi.</row>
		<row book="48" chapter="3" verse="13" tag="">[13] Lai Siangtho in, “Sing tungah a kikhai mi peuhmah Pasian’ samsiat mi ahi hi,” na ci ahih manin eite a dingin Khrih in samsiatna a thuak manin Thukham zuihlahna hangin samsiatna panin eite a hong tankhia ahi hi.</row>
		<row book="49" chapter="4" verse="26-29" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un. [27] Dawimangpa in hong suksiat theih nading hun omsak kei un. [28] Guta ngeite in gu nawn loin, ama nuntak nading thuman takin thalawhin, mizawngte zong a huhtheih lai nadingin thatang tawh nasep ding kipan ta uh hen. [29] Na kiho uh ciangin kamguh zang kei unla, na pauna uh a za mite in phattuamna a ngahtheih nadingin na-in a kimang kam hoihte bek na pau un.</row>
		<row book="49" chapter="5" verse="4" tag="">[4] A kilawm lo-a kampauna, le ciamnuih hoih lo cihte zong na zang kei unla, Pasian tungah lungdamkohna kam na pauzaw un.</row>
		<row book="50" chapter="2" verse="14-15" tag="">[14] Na khempeuh phun lo, thu nial loin sem un. [15] Tua hileh a lungsim kawi, a hoih lo leitung mite lakah paubaanna a nei lo a siangtho, Pasian’ tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uh hi.</row>
		<row book="51" chapter="3" verse="8" tag="">[8] Ahi zongin tu-in hehna, thangpaihna, muhdahna, gensiatna, kam hoih lo pauna cihte nei nawn kei un.</row>
		<row book="56" chapter="2" verse="8" tag="">[8] mite’ mawhmat theih loh ding kamhoihte na zang in. Tua hileh i langte in hong gensiat theih nading mu loin a mai uh zum lel ding hi.</row>
		<row book="56" chapter="3" verse="2" tag="">[2] kuamah gensia loin, mite tawh kilemin kikhawl thei-in, lungsim nemin, mi khempeuh tungah a dik nading uh na gen in.</row>
		<row book="58" chapter="6" verse="8" tag="">[8] Ahi zongin tua leitang in lingkungte le sialtalling kungte hong posak leh Pasian in samsia-in, mei tawh kihaltum ding hi.</row>
		<row book="59" chapter="1" verse="26" tag="">[26] Mi khatpeuh in Khristian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna ahi hi.</row>
		<row book="59" chapter="3" verse="9" tag="">[9] I leii tawh eite’ pa ahi Topa i phat thei a, Pasian tawh a kisunin a kibawl i mipihte zong tua i leii mah tawh i samsia thei hi.</row>
		<row book="59" chapter="5" verse="12" tag="">[12] Hih thute khempeuh banah, sanggamte aw, thu khat peuhpeuh na gen uh ciangin kiciam se kei un. Vantung ahi a, na khat peuhpeuh tawh ahi zongin kiciam kei un. Pasian’ thukhenna na thuakkhak loh nadingun a hite, “Hi,” ci lel unla, a hilote, “Hilo,” na ci lel un.</row>
		<row book="60" chapter="3" verse="9-10" tag="">[9] Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un. [10] Bang hang hiam cih leh Lai Siangtho in, “Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen.</row>
		<row book="60" chapter="4" verse="14" tag="">[14] Khrih nungzui hihna hangin mite’ kosiatna na thuak uhleh note sungah a minthang Kha Siangtho ahi Pasian’ Kha Siangtho hong om ahihna lim ahih manin a hampha mahmah na hi uh hi.</row>
		<row book="61" chapter="2" verse="14" tag="">[14] Numei bekbek etnopin nei uh a, a mawhnopna lungsim uh kam thei lo hi. Upna cingtaak lo mite zol belin nei uh a, huaihamna lungsim bekbek a nei uh hi. Tua bang mite, Pasian’ samsiat mite ahi uh hi.</row>
		<row book="66" chapter="13" verse="6" tag="">[6] Tua ahih manin Pasian, ama min, a omna mun, le vantungah a omte khempeuh samsia-in a ko gawpgawp hi.</row>
		<row book="66" chapter="16" verse="9" tag="">[9] Nisa in mite kanggawp ahih manin mite in hih gimna tawh kisai-ah thu a nei Pasian a samsia uh hi. Ahi zongin a mawhna uh panin kisikin Pasian a phat ding uh ut lo uh hi.</row>
		<row book="66" chapter="16" verse="11" tag="">[11] a meimate uh na a sak manun vantung Pasian a samsia uh hi. Ahi zongin a gamtat siatna uh panin kisik nuam lo uh hi.</row>
		<row book="66" chapter="16" verse="21" tag="">[21] Gial gol pipi, khat ciangin tawi sawmthum val a gik, van panin mite tungah hong kia hi. Tua gimna nasialua ahih manin tua gialte hangin mite in Pasian a samsia uh hi.</row>
		<row book="66" chapter="22" verse="3" tag="">[3] Pasian’ samsiatna a ngah peuhpeuh tua khua sungah om lo hi. Tua khuapi sungah Pasian le Tuuno’ tokhom om ding a, ama nasemte in amah a bia ding uh hi.</row>
	</category>
	<category id="100">
		<row book="14" chapter="9" verse="13" tag="">[13] Tu-in kum khat sungin Solomon tungah a tung kham a gihna talen zaguk le sawmguk le guk hi a,</row>
		<row book="15" chapter="2" verse="13" tag="">[13] Adonikam suante - zaguk sawmguk le guk ahi hi.</row>
		<row book="27" chapter="2" verse="44" tag="">[44] Tua kumpite a maan laitakun vantung Pasian in a bei thei ngei lo ding kumpi gam a hong phut ding hi. Tua kumpi gam kuamah in zo zo lo ding a, tua gam in gamdang khempeuhte zogawpin a kip tawntung ding hi.</row>
		<row book="27" chapter="7" verse="23-25" tag="">[23] Hih bangin hilhtelna kei a hong kipia hi: “Sapi lina pen leitung a hong om ding kumpi gam lina ding hi a, kumpi gamdangte tawh kilamdang mahmah ding hi. Amah in leitung buppi valhtum ding a, tuancil gawpin a sukham ding hi. [24] “Ki sawmte pen tua kumpi gam sung panin a hong piang ding kumpi sawmte ahi uh hi. Tua ciangin kumpi dang khat hong piang leuleu ding a, amah in a omsate tawh a kilamdang mahmahin kumpi thum a nuaisiah ding hi. [25] “Amah in a Lianpen Pasian langpangin thu gen ding a, Pasian’ mite a bawlsia ding hi. Amah in amaute’ biakna tawh kipawl thukhamte le pawi bawlna hunte kheelsak ding hanciam ding a, ama khut sungah kum thum le alang sung Pasian’ mite a om ding uh hi.</row>
		<row book="27" chapter="8" verse="3-25" tag="">[3] Ka khuadaktoh leh gun gei-ah tuutal khat a dingin a om ka mu hi. Amah in a sau mahmah ki nih nei a, a ki po nunung pen a po masa sangin a sauzaw hi. [4] Tua tuutal in a ki tawh nitumna lam, saklam, le khanglam a si kawikawi ka mu hi. Ama ut bangin kiphasakin gamta ahih manin amah a khozo ding le a thahatna pan a suaktazo ding ganhing khat beek a om kei hi. [5] A bangci hi ding hiam, ci-in ngaihsun thei loin ka om laitakin nitumna lam panin keeltal khat a hong tai veva hi. Hat lua mahmah ahih manin a khe in lei a sukha kei hi. A mit tegel kikalah a tuampian ki lamdang khat a nei hi. [6] Ki nih a nei gun gei-a a ding ka muh tuutal kiang a hong phak ciangin a thaneih zahin a si hi. [7] Hehlua mahmah ahih manin tua tuutal laigawp a, a ki tegel a suktansak hi. Tuutal in nang zo lo ahih manin lei kidenna a, a huhzo ding kuamah a om kei hi. [8] Tua keeltal a thahatna hong khangto semsem a, ahih hangin a thahat pen laitakin a ki a kitan hi. Tua a ki pona munah a lamdang ki li hong poto kik a, mun tuamtuam a kawk hi. [9] Tua ki lite lak pan khat’ tungah ki neu dang khat hong po a, khanglam, nisuahna lam, le Thuciamna Gam lamah a vangliatna a lak hi. [10] Vantung galkapte nangawn a dozo zah dong dingin a thahatna hong khangto a, aksi pawlkhatte leitungah lawnkhia-in, a tuancilgawp hi. [11] Amah in vantung galkap kumpipa nangawn do-in, ama tunga kipia tawntung biakpiaknate nangawn khawlsakin, biakinnpi biaknate a beisak hi. [12] Nisim biakpiaknate ah mawhna dim a, biakna man pen leilakah a kipaikhia hi. A sepna peuhpeuhah tua ki thahat mahmah hi. [13] Vantung mi khat in adang vantungmi khat kiangah thu a dot ka za a, “Hih maangmuhna bang tanvei sawt ding a, a muhdahhuai mawhna in nisim biakpiakna bang tanvei khaktan ding ahi hiam? Vantung galkapte le biakinnpi bang tanvei kituancil ding ahi hiam?” a ci hi. [14] Amah in, “Zingsang le nitak biakpiakna tulnih le zathum vei a cin khit ciangin biakinnpi kipuahkik ding hi,” a ci hi. [15] Keimah Daniel in maangmuhna a khatna thei nuamin ka hanciam hi. Thakhat thu-in mihing mel tawh a kibang khat ka mai-ah a hong ding hi. [16] Ulai gungal panin mihing’ aw khat hong ging a, “Gabriel aw, a muh nate ama kiangah a khiatna hilh in,” a cihna ka za hi. [17] Gabriel hong pai-in ka kiangah hong ding a, laulua mahmah ka hih manin leitungah ka puk hi. Amah in, “Leitung mi aw, a khiatna thei in. Maangmuhna pen hun beina ding lahna ahi hi,” ci-in ka kiangah a hong gen hi. [18] Amah in thu a hong gen laitakin sibupin leilakah ka tuk hi. Ahih hangin amah in hong domto-in a hong dingsak hi. [19] Amah in, “Pasian’ hehna hangin thupiang dingte ka hong lak ding hi. Na maangmuh pen hun beina ding lahna ahi hi. [20] Na muh ki nih a nei tuutal pen Media le Persia gam kumpite a cihnopna ahi hi. [21] Keeltal pen Grik kumpi gam hi a, a mit kikal-a a po ki pen kumpi masa pen a cihnopna ahi hi. [22] Ki po masa pen a kitan khit ciangin a nunga hong po ki lite pen tua gam panin kumpi gam li hong piang ding a cihnopna ahi hi. Ahih hangin tua gamte ahihleh a masa pen kumpi gam zahin a thahat kei ding uh hi. [23] “Tua kumpi gamte a bei ding hun a nai ciangin gilo lua mahmah ding uh ahih manin gim a kipia ding hi. Tua ciangin ama thu bek thu a sa, mawhna pawlpawl tawh a kidim, zuauphuah hat kumpi khat a hong om ding hi. [24] Amah thahat mahmah ding a, ahih hangin ama thahatna ahi kei ding hi. Amah in a dipkuathuai siatna piangsak ding a, a hihna khempeuhah a thahat mahmah ding hi. Amah in mi thahatte le Pasian’ mite a susia ding hi. [25] A lungsim daplan lua ahih manin zuauphuah siamna tawh a hih khempeuh a tangtun ding hi. Amah kiliansak lua-in theihkholh lohin mi tampi susia-in, a lianpen kumpite’ kumpipa nangawn a langpan’ ding hi. Ahih hangin mihing thahatna kizang loin amah a kisusia ding hi.</row>
		<row book="27" chapter="11" verse="37" tag="">[37] Kumpipa in a pu a pate’ biak pasian le numeite in a it pasian a thusim kei ding hi. Pasian a kici peuhmah khat beek a thusim kei ding hi. Bang hang hiam cih leh tuate sangin amah a lianzaw-in a kingaihsun hi.</row>
		<row book="40" chapter="24" verse="6" tag="">[6] A nai, a gamla-ah galkidona thu na za ding uh hi. Hihte a piang mah ding hi a, ahi zongin a bei nading hi nai lo ahih manin patau kei un.</row>
		<row book="43" chapter="18" verse="36" tag="">[36] Tua ciangin Jesuh in, “Keima ukna pen hih leitung gam hi lo hi. Keima ukna hih leitung gam hileh Jerusalem khua-a Jew mi uliante’ khut sungah hong kipiak loh nadingin ka nungzuite in a do ding uh hi. Tua ahih manin keima ukna pen hih leitung tawh kizom lo hi,” a ci hi.</row>
		<row book="53" chapter="2" verse="4" tag="">[4] Tua A Gilopa in mite’ biak pasian a kici khempeuh le na khempeuh nialgawp ding hi. Tuate khempeuh sangin a lianzaw-in a kingaihsut banah, Pasian ka hi hi, ci-in Pasian’ biakinn sung mahmahah pai-in va tu ding hi.</row>
		<row book="53" chapter="2" verse="8" tag="">[8] A khamcip pa a kilakkhiat khit ciangin A Gilopa hong kilang ding a, Topa Jesuh hong pai ciangin tua A Gilopa mutlum ding a, vanglian minthangin hong kilatna tawh a maimangsak ding hi.</row>
		<row book="61" chapter="2" verse="15" tag="">[15] Thuman lampi nusia-in gammang uh a, a man loin gamtatna tawh sum a ngah nuam Beor’ tapa Balaam’ gamtat bangin gamta uh hi.</row>
		<row book="66" chapter="11" verse="7" tag="">[7] Amaute in Pasian’ thu genin a teci panna a zawhkhit uh ciangin kuahawm thukpi sung panin a hong paikhia ganhing in tua teci pangte simin zogawpin that ding a,</row>
		<row book="66" chapter="13" verse="2" tag="">[2] Tua ka muh ganhing pen kamkei tawh kibang a, a khete vom khe tawh kibang a, a kam pen humpinelkai kam tawh a kibang hi. Gulpi in tua ganhing tungah ama vangliatna, ama tokhom, le aana lianpi a pia hi.</row>
		<row book="66" chapter="13" verse="5" tag="">[5] Tua ganhing, kiphatsakna le kam khel nono a pautheih nading le kha sawm le nih sung aana a zattheih nadingin thu kipia hi.</row>
		<row book="66" chapter="13" verse="8" tag="">[8] Tua ahih manin a kigo Tuuno laibu sungah a nungta ding mite’ min, leitung pianma pekin a kikhumna-ah a kihel lo leitung mi khempeuh in tua ganhing bia ding uh hi.</row>
		<row book="66" chapter="13" verse="11-18" tag="">[11] Tua ciangin leisung panin a hong pusuak ganhing adang khat ka mu hi. Tua ganhing in tuu bangin ki nih nei a, a kampau zia pen gulpi kampau tawh kibang hi. [12] Tua ganhing masa a omna mahah ganhing masa’ aana khempeuh zang a, a liamma a damsa tua ganhing masa pen leitung le a tunga om mi khempeuh, aana tawh a biasak hi. [13] Tua ganhing nihna in nalamdang lianpipi bawl a, mi khempeuhte’ muhin van panin leitungah meikuang nangawn a kiasak thei hi. [14] Ganhing masa omna-ah nalamdang bawltheih nading thu ngah ahih manin a nalamdang bawlna tawh leitungah a om mi khempeuh khem a, namsau tawh a si ding zahin a kisat liamsa hinapi a nungta lai ganhing pahtawi nading milim khat a bawl nadingun a gen hi. [15] Tua ganhing nihna in ganhing masa lim dingin a kibawl milim sungah a hu a muap ciangin hong pauthei a, tua milim a bia lo khempeuh a thahtheih nadingin thu a ngah hi. [16] Tua ganhing in a lian a neu, a hau a zawng, sila le sila ahi lo, mi khempeuh in a taklam khut tung uh ahih kei leh a taltang uhah ciaptehna a neih nadingun thu a pia hi. [17] Tua ahih manin tua ganhing min ahih kei leh a min tangin a nambat ciaptehna a tungah a nei lo mi peuhmah, vanlei vanzuakin paikhia thei lo uh hi. [18] Hih thu-ah pilna kisam hi. Hih nambat pen 666 hi a, mihing khat min tangin a ding hi a, mipil mitei peuhpeuhte in hih ganhing nambat a cihnopna thei ding uh hi.</row>
		<row book="66" chapter="14" verse="12" tag="">[12] Pasian’ thupiakna zui-in Jesuh tungah a citak Pasian’ mite a dingin thuakzawhna kisam hi.</row>
		<row book="66" chapter="17" verse="8" tag="">[8] Tua na muh ganhing nidangin a om hangin tu-in om nawn lo hi. Ahi zongin tu-in kuahawm thukpi panin hong pusuakin sihna a thuak dingin paikhia ding hi. Tua ganhing nidangin omngei a, tu-in om nawn lo napi-in khatvei hong kilangkik ding ahih manin, a nungta mite’ min a kikhumna laibu sungah leitung pianma-in a kigelh nai lo, tu laitakin leitungah a om mite in tua ganhing a et uh ciangin lamdangsa ding uh hi.</row>
		<row book="66" chapter="19" verse="20" tag="">[20] Tua ciangin a ganhing le tua ganhing omna-ah nalamdang a bawl kamsang zuau pa kiman khawm hi. Ganhing ciaptehna a neite le ganhing lim a biate pen tua na lamdangte tawh a kikhem ahi hi. Ganhing le kamsang zuau pa, a nihun kat kikhulna meiphualpi sungah a hingtangun kilawn hi.</row>
		<row book="66" chapter="20" verse="4" tag="">[4] Tua ciangin tokhom tungah a tu mi pawlkhat ka mu a, tua mite tungah thukhen nading aana a kipia ahi hi. Jesuh thu a genna le Pasian thu hangin a kithat mite’ kha zong ka mu hi. Tua mite in ganhing ahi a, a lim ahi zongin bia lo uh hi; a taltang uhah ahi a, a khut tung uhah ahi zongin ganhing ciaptehna nei lo uh hi. Amaute hong hingkik uh a, Khrih tawh kum tulkhat sung ukna aana a neikhawm uh hi.</row>
	</category>
	<category id="101">
		<row book="1" chapter="28" verse="18" tag="">[18] Tua ahih ciangin zingsangin Jakob tho baih a, amah in lukhamin a zat suang la-in khuamin phut a, a tungah sathau a sung hi.</row>
		<row book="2" chapter="25" verse="6" tag="">[6] meivakte a’ ding sathau, nilh sathau ding le paknamtui dingin a namtui nate,</row>
		<row book="2" chapter="27" verse="20" tag="">[20] “Meivak a kuangin a om tawntung theih nadingin mei a vak ding oliv gah a kisuzan, sathau siangtho, Israel mite in nang kiangah hong paipih nadingun thu na pia ding hi.</row>
		<row book="2" chapter="28" verse="41" tag="">[41] Amaute in keima tungah siampi na a sep theih nadingun na sanggampa Aaron le a tapate na silhsak ding a, amaute sathau nilhin, nasem dingin kipsakin, na siangthosak ding hi.</row>
		<row book="2" chapter="29" verse="7" tag="">[7] Nangmah in nilh sathau la-in, ama lu tungah sungin amah na nilh ding hi.</row>
		<row book="2" chapter="29" verse="29" tag="">[29] “Aaron’ biakna puan siangthote pen ama sih khit ciangin a tapate’ tungah kipia ding a, amaute sathau kinilhin a kikipsak nading ahi hi.</row>
		<row book="2" chapter="30" verse="22-32" tag="">[22] Tua tham loin, TOPA in Moses kiangah, [23] “A hoihpen a namtui nate la in. Myrrh paknamtui shekel zanga le a namtui thaksing tuazah lang, shekel zanih le sawmnga a gik, le a khum a namtui paknamtui zanih le sawmnga, [24] biakinn shekel tawh kituakin thaksing nam khat zanga, le oliv thau bung khat, [25] nangmah in paknamtui bawlte’ bawl mah bangin a siangtho sathau nilh dingin hihte na gawm ding a, tua pen a siangtho sathau nilh hi ding hi. [26] Nangmah in tua tawh kikhopna buk le thuciamna singkuang, [27] sabuai le a nazat khempeuh, meivakkhuam le a nazatte le paknamtui biakna tau, [28] meihal biakna tau a nazat khempeuh tawh, kuang le a ngakna na zut ding hi. [29] Tuate a siangtho pen ahih theih nadingin na siangthosak ding a, tuate a lawng peuhmah a siangtho suak ding hi. [30] Amaute in keima tungah siampi na hong sep theih nadingun Aaron le a tapate nangmah in sathau nilhin amaute na siangthosak ding hi. [31] Nangmah in Israel mite kiangah, ‘Hih pen na khang tawntungun a siangtho keima sathau nilh hi ding hi. [32] Mi mawkmawkte’ pumpi tungah tua sathau kisung lo ding a, tua bangin a kigawm sathau dang na bawl kei ding uh hi. Tua pen a siangtho hi a, note a dingin a siangtho hi ding hi.</row>
		<row book="2" chapter="35" verse="8" tag="">[8] meivak a’ ding sathau, nilh sathau le a paknamtui dingin a namtui nate,</row>
		<row book="2" chapter="35" verse="28" tag="">[28] meivak ding, nilh sathau ding, le paknamtui dingin a namtui nate le sathau hong paipih uh hi.</row>
		<row book="2" chapter="40" verse="9-10" tag="">[9] “Tua ciangin sathau la-in, biakbuk le a sunga om khempeuh na nuh ding a, biakbuk le a inn sungvan khempeuh na ap ding hi. Tua ciangin a siangtho biakna van a suak ding hi. [10] Nangmah in meihal biakna tau le a nazat khempeuh zong sathau nuhin biakna tau na ap ding a, tua biakna tau a siangtho pen hi ding hi.</row>
		<row book="3" chapter="4" verse="3" tag="">[3] a khial pa pen sathau a kinilh siampipa ahih a, mite tungah tua bangin mawhna hong tut leh, ama gamtatnasa a khialhna hangin a sitbaang lo bawngtalno khat TOPA’ mai-ah khialhna hanga biakna-in amah piasak un.</row>
		<row book="3" chapter="4" verse="5" tag="">[5] Tua ciangin sathau a kinilh siampipa in a bawngtal si tawmkhat la-in, kikhopna bukah paipih ding hi.</row>
		<row book="3" chapter="4" verse="16" tag="">[16] Tua ciangin sathau a kinilh siampipa in kikhopna bukah bawngtal si kimkhat paipih ding a,</row>
		<row book="3" chapter="6" verse="20" tag="">[20] “Aaron le a suante sathau a kinilh ni-in TOPA’ tungah hih bangin biakna kipia ding hi: An tawh biakna ngeina bangin annel lawh khat, alang zingsangin, alang nitakin pia ding hi.</row>
		<row book="3" chapter="8" verse="10" tag="">[10] Tua ciangin Moses in nilh sathau la-in, biakbuk le a sunga om khempeuh nuhin tuate a ap hi.</row>
		<row book="3" chapter="8" verse="12" tag="">[12] Amah in nilh sathau kimkhat Aaron’ tungah sung a, ap dingin amah a sathau a nilh hi.</row>
		<row book="3" chapter="8" verse="30" tag="">[30] Tua ciangin Moses in nilh sathau kimkhat le biakna tau tunga om a si la-in, Aaron le ama tapate le amau’ puante tungah a theh hi. Tua ahih ciangin Moses in Aaron le ama tapate, a puante uh tawh a apkhawm hi.</row>
		<row book="3" chapter="16" verse="32" tag="">[32] A pa’ tanga siampi dingin sathau a kinilh a ki-ap siampipa in kilemna bawlin, a siangtho saihadial puante silh ding hi.</row>
		<row book="4" chapter="3" verse="3" tag="">[3] sathau a kinilh siampi, siampi za-ah na a sem dingin a kikipsak, Aaron’ tapate’ minte ahi hi.</row>
		<row book="5" chapter="28" verse="40" tag="">[40] Na gam sung khempeuh uhah oliv kung na nei ding uh a, ahih hangin a thau tawh note na kizut kei ding uh hi; bang hang hiam cih leh na oliv gahte uh pulh ding hi.</row>
		<row book="8" chapter="3" verse="3" tag="">[3] Tua ahih ciangin kisilin sathau kinuh inla, na puan hoihpente silhin ancilna-ah paisuk in. Ahih hangin a nek a dawn a man mateng ama kiangah na pailam kitheisak kei in.</row>
		<row book="9" chapter="10" verse="1" tag="">[1] Tua ciangin Samuel in sathau thawl khat la a, ama lu tungah buakin amah nam a, “ TOPA in ama mi Israel-te tungah ulian dingin nang sathau hong nilh khin hi lo ahi hiam? Nangmah in TOPA’ mite ukin a kiima om amau’ galte’ khutsung panin amaute na honkhia ding hi. TOPA in ama luahte tungah ulian dingin nang sathau hong nilh khitna lim hih bang hi ding hi:</row>
		<row book="9" chapter="16" verse="13" tag="">[13] Tua ciangin Samuel in a sathau biing sunga sathau la-in a sanggamte laizangah amah sathau a nilh hi. Tua ni a kipanin TOPA’ kha in khauhtakin David hong uk hi. Tua ciangin Samuel dingin Ramah-ah a ciah hi.</row>
		<row book="9" chapter="24" verse="10" tag="">[10] En in, TOPA in tuni-in leihawm sung, ka khut sungah nang hong piakna nangmahmah in tuni-in na thei khin hi. Mi pawlkhat in nang a that dingin kei hong sawl a, ahih hangin nang kong hih kei hi. Keimah in, ‘Ka topa tungah ka khut ka nga kei ding hi; bang hang hiam cih leh amah pen TOPA’ sathau nilh pa ahi hi,’ ka ci hi.</row>
		<row book="10" chapter="1" verse="14" tag="">[14] David in ama kiangah, “ TOPA’ sathau nilh pa a that dingin na khut na liik khiat ding na lau loh a bangci thu ahi hiam?” a ci hi.</row>
		<row book="10" chapter="2" verse="4" tag="">[4] Tua ciangin Judah mite hong pai-in amaute in tua lai munah Judah kumpi dingin David sathau a nilh uh hi. Amaute in David kiangah, “Saul a vuite pen Jabeshgilead mite hi,” ci-in a gen uh ciangin</row>
		<row book="10" chapter="14" verse="2" tag="">[2] Tua ahih ciangin Joab in Tekoa-ah mi sawlin tua panin numei pil khat la-in ama kiangah, “Dahin a kap kineih inla, dahna lim puante silh in. Sathau nilh kei inla, misi hangin ni tampi a thum khin numei bangin gamta in.</row>
		<row book="11" chapter="19" verse="16" tag="">[16] Tua ciangin Israel kumpi dingin Nimshi’ tapa Jehu sathau na nilh ding hi. Tua ciangin nangma munah kamsang dingin Abelmeholah khuami Shafat’ tapa Elisha sathau na nilh ding hi.</row>
		<row book="13" chapter="16" verse="21-22" tag="">[21] amaute kuamah nengniamsak lo hi. Amaute’ hangin amah in kumpite taigawp a, [22] “Ka sathau nilhte lawng kei unla, ka kamsangte tungah siatna hih kei un!” ci hi.</row>
		<row book="19" chapter="2" verse="2" tag="">[2] Leitung kumpite le gam ukte in TOPA le ama sathau nilh pa langpangin vaihawm uh a,</row>
		<row book="19" chapter="23" verse="5" tag="">[5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi.</row>
		<row book="19" chapter="45" verse="7-8" tag="">[7] thuman deihin gitlohna na mudah hi. Tua ahih ciangin Pasian ahi, nangma Pasian in na khangualte tungah a kikhai to-in lungdamna sathau nang hong nilhzo a, [8] na puantualpite myrrh paknamtui, aloes paknamtui, le thalsing namtuite a nam hi. Saiha tawh kibawl innpite panin khausai lasaknate in nang hong lungdamsak a,</row>
		<row book="19" chapter="89" verse="20" tag="">[20] Ka nasempa David ka muzo hi. Ka thahatna ama tungah a om ngitnget theih nading, ka vangliatna in zong, amah a thakhauhsak theih nadingin ka sathau siangtho amah ka nilh khin hi.</row>
		<row book="19" chapter="104" verse="15" tag="">[15] mihing lungsim a nuamsak ding leenggahzu, mihing maitang a zolsak ding sathau, mihing lungsim a hatsak ding an na piangsak hi.</row>
		<row book="19" chapter="109" verse="18" tag="">[18] Amah pen puansilh bangin samsiatna kingeina seh hi. Tua a samsiatnate ama pumpi sungah tui bangin a guhte sungah sathau bangin lutin kizel tahen.</row>
		<row book="19" chapter="132" verse="10" tag="">[10] Na nasempa David tungah thu na ciamzo hi; na sathau nilh pa nial kei in.</row>
		<row book="19" chapter="133" verse="1-3" tag="">[1] En un, sanggamte pumkhat suakin a tut khawm uh ciangin bangzahin hoihin nuam ahi hiam? [2] Tua pen a puan ngawng tungah Aaron’ khamul kaisuk zui-in a lu tung panin a taaksuk, sathau manpha tawh kibang hi. [3] Tua pen Zion mualte tungah a kia, Hermon mual pana hong piang daitui tawh kibang hi. Bang hang hiam cih leh TOPA in nuntak tawntungna thupha tua munah a pia hi.</row>
		<row book="23" chapter="1" verse="6" tag="">[6] Khenuai a kipan luzang dong nangawnin a cidamna mun om lo a, sanim gawpnate, meimapite, le siluang liammate a om hi. Tuate pen a nai kisal lo, kitun lo, sathau tawh zong kinomsak lo hi.</row>
		<row book="23" chapter="21" verse="5" tag="">[5] Amaute in sabuai phahin, sualpuante phah uh a, an ne-in tui dawn uh hi. Uliante aw, tho un; lum, sathau nuh un!</row>
		<row book="23" chapter="61" verse="3" tag="">[3] amaute pen a thuman mite kici-in, amah a kiminthansak theih nadingin TOPA in a mite kem hi, a kicih theih nadingin Zion-ah a om a dah mite a lungdamna ding, a lungkham mite in phatna la a saktheihna ding, a lunggim mite in Pasian a phattheih nadingin amah in kei hong sawlzo hi.</row>
		<row book="26" chapter="47" verse="1-3" tag="">[1] Tua ciangin biakinn lutna kongkhakah hong paipih kik hi. Biakinn kongkhak sangkil nuai panin tui luang a, biakinn ngatna nisuahna lamah luang sukin, biakna tau leitaw lampang tawn suk hi. [2] Tua ciangin a mipa in leilu lam kongpi tawnin hong pusuahpih a, nisuahna lam kongpi pualamah hong paipih hi. Leitaw lam kulhkongpi-ah a tui hong luangkhia hi. [3] A mipa in a tehna piciang tawi-in a tui luanna nisuahna lam pi tulkhat zaguk sawmgiat ciang dong tehsuk a, a tui kei hong ngaptansak hi. A tui pen siakmit ciang bek thuk hi.</row>
		<row book="27" chapter="9" verse="25" tag="">[25] Hih thu ciamteh inla thei in: Jerusalem lamkikna ding thu a kipiak hun a kipan sathau kinilh pa hong pai dong kum sagih mun sagih sung hi ding hi. Jerusalem kongzing lampi nei le kulhpi nei-in kilamkik ding a, kum sawmguk le nih mun sagih sung kip ding a, ahih hangin buai hun sung ahi ding hi.</row>
		<row book="29" chapter="2" verse="28" tag="">[28] “Tua khit ciangin mi khempeuh tungah ka kha ka sung ding a, na puteekte un mang manin na tangvalte un maang mu ding uh hi.</row>
		<row book="34" chapter="1" verse="7-9" tag="">[7] TOPA hoih hi; lungkham hunin a mite huh a, amah a beel mite limtakin a kem hi. [8] Tuikhang in a suksiat bangin a langte susiagawp a, a galte khempeuh khuamial sungah a nawtkhia hi. [9] Bang hangin TOPA sawm ngam na hi hiam? Amah in nang hong susia ding hi. Amah a su peuhpeuh a dingkikzo om ngei lo hi.</row>
		<row book="35" chapter="2" verse="14" tag="">[14] Tuipi, tui tawh a kidim mah bangin TOPA’ minthanna theihna tawh leitung kidim ding hi.</row>
		<row book="38" chapter="4" verse="6" tag="">[6] Tua ciangin vantungmi in kei kiangah, “ TOPA in Zerubbabel tungah hih bangin thu gen hi: Galkap tam neihna hang hi lo, nangma vangliatna hang zong hi lo, keima tung panin na ngah vangliatna bek tawh na ma na tunzo ding hi.</row>
		<row book="40" chapter="10" verse="8" tag="">[8] Cinate damsakin, misite hingsakin, miphakte damsakin, dawite va hawlkhia un. Man piak kul loin hih vangliatna na ngah uh bangin hih vangliatna na zatna uhah zong man va ngen kei un.</row>
		<row book="40" chapter="26" verse="6-13" tag="">[6] Bethany khua-a miphak ahi ngei Simon inn-ah Jesuh a om laitakin, [7] numei khat in a manpha mahmah sathau namtui suangngo thawl a dim khat hong tawi-in Jesuh kiangah hong pai a, Jesuh an ne-in a tut laitakin a lu tungah a buaksuk hi. [8] Ahi zongin nungzuite in a muh uh ciangin heh uh a, “Bang hangin hih sathau namtui mawk beisak ahi hiam? [9] Hih sathau kizuak leh sum tampi tak kikhawng ding a, mizawngte huhna-in kipia thei ding hi,” a ci uh hi. [10] Ahi zongin Jesuh in hih thu phawk ahih manin amaute kiangah, “Hih numei bang nuammawh na hi uh hiam? Kei tungah a kilawm mahmahin amah hong gamta hi. [11] Mizawngte pen note tawh hong omkhawm tawntung ding a, ahi zongin note tawh kei ka hong omkhawm tawntung kei ding hi. [12] Keima tungah hih bangin sathau hong buak ciangin ka luanghawm kivui nadingin a hong bawlbawl ahi hi. [13] Note kiangah a mantak a kong genin-ah: Keima hangin a piang ding lungdamna thu a kigenna leitung khempeuhah hih numei kiphawkin a gamtatnate kigengen ding hi,” a ci hi.</row>
		<row book="41" chapter="6" verse="13" tag="">[13] Dawi tampi hawlkhia uh a, cina mi tampi sathau zutin a damsak uh hi.</row>
		<row book="41" chapter="14" verse="8" tag="">[8] Amah in ka luang a kivui nadingin paknamtui a hong ma nuhkhol hi a, a hihtheih zahzah ciang a hih khinta ahi hi.</row>
		<row book="42" chapter="4" verse="18" tag="">[18] “Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa’ kha hong om hi. Salin a kimante tungah suahtakna thu a gen ding, mittawte in khua a muhkik theih nading, a kinengniamte a suaktasak ding le</row>
		<row book="42" chapter="7" verse="38" tag="">[38] Jesuh’ nungah tu-in kap a, a khitui tawh Jesuh’ khete kawtsakin a sam tawh nulsak a, a khete namin a sathau puak a nuh hi.</row>
		<row book="42" chapter="7" verse="46" tag="">[46] Nang in ka lu sathau nong nilhsak kei a, ahi zongin amah in ka khe nangawn sathau namtui hong nuhsak hi.</row>
		<row book="42" chapter="10" verse="34" tag="">[34] a kiangah va pai-in a liammate sathau le leenggahzu a nuhsak khit ciangin a tunsak hi. Tua ciangin a la tungah tuangsak a, zintun inn khatah paipihin tua lai-ah a khoi hi.</row>
		<row book="42" chapter="23" verse="56" tag="">[56] Tua ciangin amaute ciah uh a, Jesuh’ luang a nuh dingun paknamtui le sathau a bawlkhol uh hi. Thukham zui-in Sabbath ni tawlnga-in a om uh hi.</row>
		<row book="43" chapter="5" verse="4" tag="">[4] Bang hang hiam cih leh Topa’ vantungmi khat in tua bual tui lok thei zel a, tui a kilawh khit ciangin tua lai a tung masa penpen ama natna panin a dam hi.)</row>
		<row book="43" chapter="12" verse="3" tag="">[3] Tua laitakin Mary in a manpha mahmah nard sathau namtui thawl khat hong paipih a, Jesuh’ khe a nuhkhit ciangin a sam tawh a nulsak hi. Tua innsung khempeuh sathau namtui gim hong nam hi.</row>
		<row book="44" chapter="9" verse="22" tag="">[22] Ahi zongin a thuhilhna-ah Saul hong siam semsem a, Jesuh pen Khrih hi, ci-in teltakin lakthei ahih manin, Damaskas khua-a om Jew mite in a nial nading uh om thei lo hi.</row>
		<row book="44" chapter="10" verse="38" tag="">[38] Nazareth khuami Jesuh tungah Pasian in Kha Siangtho le vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.</row>
		<row book="44" chapter="19" verse="11-12" tag="">[11] Pasian in Paul’ tungtawnin nalamdang lianpipi a bawl hi. [12] Ama zat mainul ahi a, a puante ahi zongin cinate kiangah a kipaipih ciangin a natnate uh damin, a sunga om dawite zong a taikhia uh hi.</row>
		<row book="45" chapter="1" verse="1" tag="">[1] Pasian kiang panin a hong pai Lungdamna Thu a hilh dingin Pasian’ teelna tawh sawltak ahi, Jesuh Khrih’ sila keimah Paul in lai ka hong khak hi.</row>
		<row book="46" chapter="1" verse="17" tag="">[17] Khrih in tuiphum nasep a sem dingin kei hong sawl lo a, Lungdamna Thu a hilh dingin a hong sawl bek ahi hi. Ka thuhilhna-ah zong thugen siamna le pilna a nei ka hi kei hi. Tua bang hi kei hen la, pilna le gen siamna a nei hi leng, Khrih in singlamteh tunga a thuakna thu in vangliatna a neihna hang kisa lo kha ding hi.</row>
		<row book="47" chapter="1" verse="21-22" tag="">[21] Khrih sungah kote le note a hong kipsak pa, le nasem dingin kote a hong sawl pa pen Pasian ahi hi. [22] Amah in eite pen ama a’ ihihna ciaptehna eite tungah hong bawl a, ama a’ ihihna le eite tungah a hong piak ding na khempeuh a hong pia takpi ding ahihna a kitel nadingin eite’ lungsim sungah Kha Siangtho a hong mapiak hi.</row>
		<row book="49" chapter="4" verse="11-12" tag="">[11] Amah in mite tungah siamna a tuamtuam hong pia a, pawlkhatte sawltak nasep a sem ding, pawlkhatte kamsang nasep a sem ding, pawlkhatte thuhilh kawikawi nasep a sem ding, pawlkhatte pawlpi kem nasep a sem ding, le pawlkhatte laihilh nasep a sem dingin a hong seh hi. [12] Hih nasep a tuamtuamte khempeuh a sem dingin Pasian’ mi khempeuh kigingkhol sakin Khrih a dingin na semin Khrih pumpi a khansak theihna ding deihna ahi hi.</row>
		<row book="59" chapter="5" verse="14-16" tag="">[14] A cina na om uhleh pawlpi upate sam un. Amaute in thu hong ngetsakin Topa min tawh sathau hong zut ding uh hi. [15] Upna tawh thu a kinget ciangin Topa in cinate noptuamsakin, damsak ding a, mawhna nei ahihleh zong a mawhna maisak ding hi. [16] Tua ahih manin na ci uh a dam nadingin khatlekhat tungah na mawhna uh kipulakin thu na kingetsak ta un. Mihoihte’ thungetna in vang nei a, na lianpi semzo hi.</row>
		<row book="62" chapter="2" verse="20" tag="">[20] Ahi zongin Khrih in note tungah Kha Siangtho hong piakhin ahih manin note khempeuh in a man na thei uh hi.</row>
		<row book="62" chapter="2" verse="27" tag="">[27] Khrih in note tungah ama Kha Siangtho hong piakhin a, tua Kha Siangtho na neih laiteng uh kuamah in note hong hilh ding kisam nawn lo hi. Bang hang hiam cih leh Kha Siangtho in note tungah thu khempeuh hong hilh a, tua a hong hilh thute a man vive hi a, zuauthu khat zong om lo hi. Tua ahih manin Kha Siangtho’ hilhnate zui unla, Khrih sungah kiptakin om un.</row>
	</category>
	<category id="102">
		<row book="1" chapter="14" verse="20" tag="">[20] Na galte na khut sungah a hong pia Sang Pen Pasian in thupha ngah hen,” a ci hi. Abram in na khempeuh sawm-ah-khat ama tungah a pia hi.</row>
		<row book="1" chapter="28" verse="20-22" tag="">[20] Tua ciangin Jakob in thuciamna khat bawlin, “Pasian in kei hong ompih a, hih ka paina lampi-ah kei hong kep a, nek ding an le silh ding puan hong piak a, [21] lungnuam takin ka pa’ inn-ah ka ciahkik leh, TOPA pen keima Pasian hi ding a, [22] khuamin ka phuhsa hih suang pen Pasian’ inn hi ding hi. Keima tungah nangmah in nong piak khempeuh sawm-ah-khat nang’ tungah kong pia kik ding hi,” a ci hi.</row>
		<row book="3" chapter="27" verse="30-32" tag="">[30] “Leitang panin a piang khempeuh khaici hitaleh singgah hitaleh sawm-ah-khat TOPA a’ hi a, TOPA a dingin siangtho hi. [31] Mi khatpeuh in sawm-ah-khat a piak na khat peuhpeuh a tat nop leh, amah in tua banah nga-ah khat behlap ding hi. [32] Bawnghon leh tuulekeel hon sawm-ah-khat khempeuh le a cing pa’ ciangkhut nuai-a a pai ganhing khempeuh sawm-ah-khat peuhmah TOPA a dingin a siangtho hi ding hi.</row>
		<row book="4" chapter="18" verse="21-32" tag="">[21] “Kikhopna buk sungah amaute’ nasepna thaman dingin Israel sunga sawm-ah-khat khempeuh, Levi mite’ tungah gamh-in ka pia hi. [22] Amaute in khialhna thuakin si kha ding uh ahih manin, tu a kipanin kikhopna buk sungah Israel midangte pai-in tua sawm-ah-khat nekpih lo ding uh hi. [23] Ahih hangin Levi mite in kikhopna buk nasep sem ding uh a, amaute in a tavuan uh pua ding uh hi. Tua pen amau’ khang tawntungin ngeina kip hi ding a, amaute in Israel mite’ lakah luah nei lo ding uh hi. [24] Bang hang hiam cih leh amaute in biakna-in TOPA’ tungah a piak uh Israel mite’ sawm-ah-khat pen Levi mite tungah luah dingin ka pia khin hi. Tua ahih ciangin Israel mite lakah amaute in luah a neih loh ding uh ka gensa ahi hi,” a ci hi. [25] TOPA in Moses kiangah, [26] “Levi mite kiangah hih bangin na gen lai ding hi: ‘Note’ luah dingin amaute’ tung panin kong piak sawm-ah-khat, Israel mite’ tung panin na lak uh ciangin, tua sung panin TOPA’ tungah biakna, sawm-ah-khat sung pan sawm-ah-khat na pia sawn ding uh hi. [27] Tua na biaknate uh, ancilna pana an le leenggah sukna pana kipia mah bangin note-a’ in kiciamteh ding hi. [28] Tua ahih ciangin Israel mite’ tung panin na ngah uh sawm-ah-khat khempeuh tung panin TOPA’ tungah biakna na pia ding uh hi. Tua bangin siampi Aaron’ tungah TOPA a kibiakna na pia ding uh hi. [29] Note tungah hong kipia letsong lakah a limci pen, a siangtho pen paipihin TOPA a’ ding biakna khempeuh na pia ding uh hi,’ ci-in gen in. [30] Tua ahih ciangin amaute kiangah, ‘Tuate sung panin a limci pen teng na piak khit uh ciangin, a omlai teng Levi mite a dingin ancilna panin a piangte le leenggah sukna panin a piangte a kipia mah bangin kiciamteh ding hi. [31] Nang le na innkuanpihte in mun khat peuhpeuhah na ne thei ding uh hi; bang hang hiam cih leh tua pen kikhopna buk sungah note’ nasepna thaman ahi hi. [32] Tua sung panin a limci pen na piak nak-uhleh tua thu hangin mawhsakna na thuak kei ding uh hi. Israel mite’ na a siangthote na ninsak kei ding uh hi. Na nitsak uhleh na si ding uh hi,’ ci-in gen in,” a ci hi.</row>
		<row book="5" chapter="12" verse="5-11" tag="">[5] TOPA na Pasian un na minam khempeuh uh sung panin ama min koih nadingin teelin, ama omna dinga a bawlna mun na zong ding uh hi. [6] Tua lai-ah na pai ding uh a, na meihal biaknate uh le na biakpiaknate uh, note in na piak uh sawm-ah-khat le na piak thuahte uh, thuciamna biakpiakna, utthu-a na piakna, na bawnghon tacilte uh le na tuuhon tacilte uh tua lai-ah na paipih ding uh hi. [7] TOPA na Pasian uh mai tua lai munah na ne ding uh a, TOPA na Pasian un note thupha hong piakna hangin na hihna khempeuh uhah note le na innkuanpihte na lungdam ding uh hi. [8] “Tua hun ciangin mi khempeuh in ama hoihsak bangin a gamtat ngei ciat bangin na gamta nawn kei ding uh hi. [9] Bang hang hiam cih leh TOPA na Pasian un note hong piak tawlngakna le luahna-ah na tung nai kei uh hi. [10] Ahih hangin Jordan galkhatah pai-in, TOPA na Pasian un luah dingin note hong piak leitangah tengin, nuamtakin na nuntak theih nadingun na kiim uha na langte khempeuh uh kiang panin tawlngakna hong piak ciangin, [11] TOPA na Pasian un ama min om nading munin a teelna munah note kong sawl khempeuh na paipih ding uh hi. Na meihal biaknate uh le na biakpiaknate uh, note in na piak uh sawm-ah-khat le na piak thuahte uh le TOPA’ tungah na ciam uh na thuciam piaknate uh na paipih ding uh hi.</row>
		<row book="5" chapter="14" verse="22-29" tag="">[22] “A kum kumin na lo uhah a piang, na khaici panun a piang khempeuh sawm-ah-khat na pia ding uh hi. [23] TOPA na Pasian uh na zahtak tawntung nading uh na theih nadingun, ama min a ten nadingin a teelna mun TOPA note’ Pasian’ mai-ah na an uh, na leenggahzu uh, na sathau uh sawm-ah-khat, le na bawnghon uh le na tuuhon tacilte uh na ne ding uh hi. [24] TOPA na Pasian un a min koih nadingin a teelna mun pen, TOPA na Pasian un no thupha hong piak ciangin note kiang panin gamla lua a, no a dingin lam a sau luat manin sawm-ah-khat na paipih zawh kei uhleh, [25] tuate sum na suah ding uh a, a sumte tunin, TOPA na Pasian un a teelna munah na pai ding uh a, [26] na deih peuhpeuh uh bawng ahi a, tuu ahi a, leenggahzu ahi a, khamtheihzu ahi zongin, na duh peuhpeuh uh leina-in a sum na zang ding uh hi. TOPA na Pasian uh mai tua lai munah na ne ding uh a, note le na innkuanpihte uh na lungdam ding uh hi. [27] “Note bangin amaute in tanh le luah nei lo ahih manin na khuasung uha om Levi mite na mangngilh kei ding uh hi. [28] “Kum thum simin tua kum-a note’ anpiang sawm-ah-khat khempeuh hong paikhiatpihin na khuasung uhah na khol ding uh hi. [29] TOPA na Pasian un na sepnate khempeuh uhah thupha hong piak theih nadingin, note tawh kibangin amaute in tanh ahi a, luah ahi zongin nei lo uh ahih manin note’ khua sunga om Levi mite, peemtate, pa nei lote, leh meigong numeite hong pai-in tua ante ne-in a gilvah ding uh hi.</row>
		<row book="5" chapter="26" verse="12-15" tag="">[12] “Sawm-ah-khat piak kum ahi, a kum thumna kumin, amaute in na khuapite uh sungah an ne-in, gilvahin a om theih nadingun Levi mite, peemtate, pa nei lote, le meigong numeite tungah na piak uh, na khawhsa uh sawm-ah-khat na piak khit uh ciangin, [13] TOPA note’ Pasian’ mai-ah, ‘Ka innsung panin a siangtho dingteng ka tuamkoih khin hi. Tua tham loin kei nong sawlna bangin na thupiaknate khempeuh tawh kizui-in Levi mite, peemtate, pa nei lote, le meigong numeite tungah ka pia khin hi. Hih tungtangah na thupiakna khat zong ka khial kei a, ka mangngilh zong om lo hi. [14] Dahin ka kah sungin zong sawm-ah-khat ka ne kei a, ka nit sungin zong ka khenkhia kei a, misite tungah zong ka pia kei hi. TOPA ka Pasian’ thu ka mang a, kei nong thupiakna khempeuh bangin ka hih khin hi. [15] Vantung, nangma omna a siangtho panin hong ensuk inla, kote’ pulepate tungah bawngnawi le khuaizu tui bangin a luanna gam na ciam mah bangin, nangma mi Israel-te le na hong piaksa leitang thupha hong pia in,’ na ci ding uh hi.</row>
		<row book="14" chapter="31" verse="5-12" tag="">[5] Tua thupiakna a kitheihthang phetin Israel mite in anpalte, leenggahzu, le lo-a piang khempeuh tampi tak hong pia uh hi. Tua ciangin amaute in na khempeuh sung pan sawm-ah-khat ahi tampi tak hong paipih uh hi. [6] Tua ciangin Judah khuapite sungah a teng Israel mite le Judah mite in zong bawng le tuu sawm-ah-khat le TOPA a Pasian uh tungah a kipiasa a ki-ap nate hong paipih uh a, a lom a lomin a koih uh hi. [7] A kha thumna sungin amaute in tua a lomte cian ding kipan uh a, a kha sagihna sungin a mansiang uh hi. [8] Hezekiah le uliante hong pai-in a lomte a muh uh ciangin amaute in TOPA le ama mi Israel-te thupha a pia uh hi. [9] Tua ciangin Hezekiah in a lomte’ thu, siampite le Levi mite a dong hi. [10] Zadok’ suan ahi siampi lianpen pa Azariah in amah dawngin, “Amaute in amau’ piakte uh TOPA’ biakinn sungah paipih ding hong kipat uh a kipan kote in an ka ne uh a, a kicing nei-in tampi vallai hi. TOPA in ama mite thupha pia ahih manin hih na tampi a omlai i nei hi,” a ci hi. [11] Tua ciangin amaute in TOPA’ biakinn sungah inndeite a bawlna ding uh Hezekiah in thu pia a, amaute in zong a deite a bawl uh hi. [12] Tua ciangin amaute in a piaknate, sawm-ah-khat le a ki-ap nate cihtakna tawh hong paipih uh hi. Tuate a en ulian pen pa Levi mi Konaniah hi a, a sanggampa Shimei pen amah a huhpa ahi hi.</row>
		<row book="16" chapter="10" verse="36-39" tag="">[36] Thukham sunga kigelh mah bangin i Pasian’ biakinn-ah a om, i Pasian’ biakinn sungah na a sem siampite kiangah zong tapa upa pente le bawngte’ tacilte, le ganhonte’ tacilte, le tuuhonte’ tacilte paipih ding, [37] le annel lom meek masak pen siampite tungah puak ding, le gah nei sing khempeuh panin a gah masa, sathau le leenggahzu thakte khempeuh i Pasian’ biakinn sung vankoihna-ah puak ding, le lokhawhna khuaneute khempeuhah sawm-ah-khat a kaikhawmte pen Levi mite ahih manin leitang panin sawm-ah-khat khempeuh Levi mite kiangah puak ding ka kiciam uh hi. [38] Levi mite in sawm-ah-khat a khop uh ciangin Aaron’ suan siampite tawh hih khawm ding uh hi. Tua ciangin Levi mite in i Pasian’ biakinn sunga vankoihna a kilawm mun inndeite-ah sawm-ah-khat a ngah uh sung pan sawm-ah-khat puaksawn ding uh hi. [39] Bang hang hiam cih leh biakinn umlebeelte a kikoihna inndeite le na a sem siampite, kongcingte le lasate a giahna inndeite-ah Israel mite le Levi mite in a kipia ante, leenggahzu le sathaute a paipih ding uh ahi hi. Eite’ Pasian’ biakinn kinloin i om kei ding hi.</row>
		<row book="16" chapter="12" verse="44" tag="">[44] Tua ciangin khuapite’ kiimah lo omte panin a golna le a neuna tawh kizui-in siampite le Levi mite a dingin thukham sunga om bangin a kaihkhop ding uh a kipia nate, anpalte, le sawm-ah-khatte a koihna ding uh vankoihna innte a uk dingin mi kiseh hi; bang hang hiam cih leh siampite le Levi mite’ nasepna hangin Judah mi khempeuh lungdam mahmah uh hi.</row>
		<row book="16" chapter="13" verse="5-12" tag="">[5] Levi mite, lasate, le kongcingte tungah piak dingin a kisawl an tawh biakna, paknamtui, umlebeelte, sawm-ah-khat a kipia an, leenggahzu, le sathau, le siampite a dingin a kipia nate a koihna ngei uh inndei lianpi khat, Tobiah a dingin bawlsak hi. [6] Babylon kumpipa Artakzaksis in a uk kum sawmthum le nihna kumin ama kiangah pai ka hih manin hih thu a pian’ laitakin Jerusalem-ah ka om kei hi. Tawlkhat khit ciangin kumpipa kiangah a khuan ka ngen a, [7] Jerusalem-ah ka ciahkik hi. Tua ciangin Tobiah a dingin Pasian’ biakinn huang sungah inndei khat a vaihawmsakna thu, Eliashib’ gamtat hoih lohna ka phawkkhia hi. [8] Hih thu-ah lungkim het lo ka hih manin inndei sung panin Tobiah’ van teng ka lawnkhia hi. [9] Tua ciangin tua inndei a siansakna ding uh, le Pasian’ biakinn-a umlebeelte, an tawh biakna le paknamtui a koihkik nadingun thu ka pia hi. [10] Levi mite’ ngah dingte amau’ tungah kipia lo ahih manin Levi mite le lasate in a nasep ngeite uh nusia-in a lote uhah na a sepna uh zong ka phawkkhia hi. [11] Tua ahih ciangin uliante tungah ka lungkim kei a, “Bang hangin Pasian’ biakinn kinusiacip ahi hiam?” ka ci hi. Tua hi a, amaute kaikhawm kikin amau’ sepna ngei mun ciatah ka pangsakkik hi. [12] Tua ciangin Judah mite khempeuh in an, leenggahzu, le sathau sung pan sawm-ah-khat hong paipihin vankoihna innte-ah hong tun uh hi.</row>
		<row book="19" chapter="24" verse="1" tag="">[1] Leitung le a tunga omte, leitung le a tunga tengte TOPA -a’ ahi hi.</row>
		<row book="30" chapter="4" verse="4" tag="">[4] Israel mite aw, Bethel-a mun siangtho-ah va pai unla, tua lai-ah khialhna va bawl un. Gilgal-ah va pai unla, va khial semsem un. Zingsang simin biakna va pia unla, ni thum simin sawm-ah-khat pia un.</row>
		<row book="39" chapter="3" verse="8-12" tag="">[8] Keimah in note kong dotnop thu pen, mi khatpeuh in Pasian’ na guksak ding kilawm ahi hiam? Kilawm lo hinapi-in note in nong guksak uh hi. Ahi zongin note in, ‘Bang hong guksak ka hi uh hiam?’ na ci uh hi. Sawm-ah-khat piakna le biakpiaknate ah nong guksak uh hi. [9] Na minam bupun keima neihsa hong guksak na hih manun note khempeuh tungah samsiatna hong tung hi. [10] Ka biakinn-ah an a om theih nadingin sawm-ah-khat a kimin hong paipih un. Kei hong ze-et un; vantung kongkhakte hongin, note a dingin na hoih tampi kong piakna na mu ding uh hi. [11] Lo panin a piang na ante uh, kauphe ka nesak nawn kei ding a, na leenggui uh gahpha mahmah ding hi. [12] Tua ciangin na gam uh, ten nadingin a hoih mahmah leitang hong suak ding ahih manin, minam dang khempeuh in note pen a nuamsa minam hong ci ding uh hi,” a ci hi.</row>
		<row book="40" chapter="22" verse="21" tag="">[21] amaute in, “Sisar’ lim le a min kigelh hi,” a ci uh hi. Tua ciangin Jesuh in amaute kiangah, “Sisar’ nate Sisar’ tungah na pia unla, Pasian’ nate Pasian’ tungah na pia un,” a ci hi.</row>
		<row book="40" chapter="23" verse="23" tag="">[23] “Mihoih a kineihkhem, no Thukham hilh siate le Farisi mite in gimna na thuak ding uh hi. Note in Pasian tungah lengmasel, masala, le kummin sing namtui a kipanin meh namtui nam khempeuh, sawm-ah-khat pia napi-in, thukham sungah a thupizaw ahi thutang, hehpihna, le thumante na don kei uh hi. Adangte nusia tuan loin hih thute na zuih ding uh ahi hi.</row>
		<row book="41" chapter="12" verse="41-44" tag="">[41] Biakinn sumpi khiatna kuang gei-ah Jesuh tu a, mihonte in sumpi a khiat laitakun a en hi. A haute in tampipi hong khia uh hi. [42] A zawng meigong numei khat zong hong pai a, sumnen tang nih hong khia hi. [43] Tua ciangin a nungzuite sam a, “Adangte khempeuh sangin hih mizawng meigongnu in tam khia zaw hi. [44] Bang hang hiam cih leh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivak nading nangawn siit loin a neih khempeuh a khiakhin ahi hi,” a ci hi.</row>
		<row book="42" chapter="11" verse="42" tag="">[42] “No Farisi mite in gimna na thuak ding uh hi. Note in Pasian tungah lengmasel, thuambuak a kipan anteh theipuam dongin sawm-ah-khat pia napi-in, mite tungah thuman ding le Pasian it ding na donkha kei uh hi. Hihte khempeuh na hihkim ding uh hi a, paihkhiat na neih ding uh hi lo hi.</row>
		<row book="42" chapter="16" verse="10" tag="">[10] “A tawmno-ah a diktatte pen a tamah zong diktat uh a, a tawmno-ah a citak lote pen a tamah zong citak lo uh hi.</row>
		<row book="42" chapter="18" verse="12" tag="">[12] Nipikal khatin ni nih sung an ka tang a, ka ngah khempeuh sung panin sawm-ah-khat nang tungah kong pia hi,’ a ci hi.</row>
		<row book="42" chapter="21" verse="1-4" tag="">[1] Jesuh a khuadak leh mihaute in biakinn sumkuang sungah a letsong uh a khiatna, [2] le a zawng meigong khat in zong sumnen tang nih a khiat a mu hi. [3] Tua ciangin amah in, “Ke’n kong cihin-ah, hih a zawng meigongnu in a dangte khempeuh sangin tamzaw a khia hi. [4] Bang hang hiam cih leh adangte in a zatval uh sumte a khia uh ahi hi. Ahi zongin hih numei a zawng mahmah hinapi-in a nuntak nading khempeuh a khia khin ahi hi,” a ci hi.</row>
		<row book="46" chapter="9" verse="14" tag="">[14] Tua mah bangin lungdamna thu a hilhte in tua nasepna mah panin nuntakna a ngah nading uh Topa’ thupiak ahi hi.</row>
		<row book="47" chapter="3" verse="11" tag="">[11] Tawlkhat sung bek a kimang na in minthanna nei ahihleh a kip tawntung na in minthanna lianzaw nei kan ding hi.</row>
		<row book="48" chapter="3" verse="29" tag="">[29] Khrih tawh na kipawl nak-uhleh Abraham’ suante na hita uh a, Pasian’ hong khap thute a ngah ding na hi uh hi.</row>
		<row book="58" chapter="7" verse="4-9" tag="">[4] Tua ahih manin bangzah takin milian ahihna thu na thei uh hi. I pupi Abraham nangawn in zong gal sungah a ngah nate sung panin ama tungah sawm-ah-khat na pia hi. [5] Levi suanlekhak sung panin siampi a sem mite pen Abraham’ suanlekhak mah hinapi-in, amau mipih Israel-te tung panin sawm-ah-khat a lak nadingun Thukham a na kibawl hi. [6] Ahi zongin Melkhizedek ahihleh Levi’ suanlekhak hi lo napi-in Abraham’ tung panin sawm-ah-khat na la-in thuciamna a ngah mipa zong thupha a na pia lai hi. [7] A lianzawte in a neuzawte thupha a na piakna pen a man thu hi a, sel theih ding hi lo hi. [8] Siampite’ lakna tawh kisai-in ahihleh a sithei mi mah ahi siampite in mite tung panin sawm-ah-khat a la uh hi. Ahi zongin Melkhizedek’ lakna tawh kisai-in ahihleh Lai Siangtho in a gen mah bangin a nungta tawntung mipa in sawm-ah-khat a la ahi hi. [9] Abraham in Melkhizedek tungah sawm-ah-khat a piak ciangin ama suan Levi in zong ama pupi Abraham tungtawnin a pia mah kici thei hi.</row>
	</category>
	<category id="103">
		<row book="2" chapter="4" verse="12" tag="">[12] Tua ahih ciangin tu-in pai in. Keimah in na thugenna-ah kong huh ding a, na thugen ding nang kong hilh ding hi,” a ci hi.</row>
		<row book="2" chapter="35" verse="34" tag="">[34] TOPA in amah le Dan minam Ahisamak’ tapa Oholiab tungah midangte hilh siamna pia khin hi.</row>
		<row book="3" chapter="10" verse="11" tag="">[11] TOPA in Moses tungtawnin amaute’ tunga a gensa thukhamte khempeuh note in Israel mite a hilh ding na hi uh hi,” a ci hi.</row>
		<row book="5" chapter="4" verse="9-10" tag="">[9] “Na mit un a muhsa nate na nuntak sungun mangngilh kha-in, na lungsim panun paikhia kha ding ahih manin limtakin ngaihsunin hoihtakin kikem un. Horeb-a TOPA na Pasian uh mai-ah na din ni-un TOPA in kei kiangah, ‘Leitungah a nuntak laiteng uh amaute in kei hong kihtakna ding le amaute in a tate uh a hilhsawn theih nadingun keimah in amaute tungah ka thute ka zaksak theih nadingin ka kiangah mite hong khawm in,’ hong cihna thu, na tate uh le na tate uh tate’ tungah kitheisak un. [10] “Na mit un a muhsa nate na nuntak sungun mangngilh kha-in, na lungsim panun paikhia kha ding ahih manin limtakin ngaihsunin hoihtakin kikem un. Horeb-a TOPA na Pasian uh mai-ah na din ni-un TOPA in kei kiangah, ‘Leitungah a nuntak laiteng uh amaute in kei hong kihtakna ding le amaute in a tate uh a hilhsawn theih nadingun keimah in amaute tungah ka thute ka zaksak theih nadingin ka kiangah mite hong khawm in,’ hong cihna thu, na tate uh le na tate uh tate’ tungah kitheisak un.</row>
		<row book="5" chapter="6" verse="4-7" tag="">[4] “Israel-te aw, za un: TOPA i Pasian, TOPA khat bek ahi hi. [5] TOPA note’ Pasian, na lungsim khempeuh uh, na nuntakna khempeuh uh, le na thahatna khempeuh uh tawh na it ding uh hi. [6] Tuni-a no kong piak hih thute na lungsim uhah om ding hi. [7] Na tate uh tungah limtakin na hilh ding uh a, na innsung uhah na tut uh ciang, lampi-ah na pai uh ciang, na lup ciang uh le na thawh ciangun tua thute na gengen ding uh hi.</row>
		<row book="5" chapter="11" verse="19" tag="">[19] Na tate uh tungah na hilh ding uh a, na innsung uhah na lut laitak, lampi-ah na pai laitak, na lup ciang uhleh na thawh ciangun tuate genin na nei ding uh hi.</row>
		<row book="5" chapter="13" verse="1-3" tag="">[1] “Note lakah kamsang khat ahi a, mangman khat ahi zongin hong khangin, lim ahi a, nalamdang ahi zongin hong lak a, [2] ama hong gen lim ahi a, nalamdang ahi zongin hong tungin, na theih ngei loh uh, ‘Adang pasian-te’ nung zui-in amaute va bia ni,’ hong cih leh, [3] tua kamsangpa’ thu ahi a, mangman pa’ thu ahi zongin na ngai kei ding uh hi. Bang hang hiam cih leh TOPA note’ Pasian na lungsim khempeuh uh le na nuntakna khempeuh uh tawh na it uh hiam cih a kitheih nadingin TOPA na Pasian un no hong ze-etna ahi hi.</row>
		<row book="5" chapter="27" verse="18" tag="">[18] “‘Mittaw pa lam a lakkhial mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="5" chapter="32" verse="2-3" tag="">[2] Ka thuhilhte guahmal bangin zu-in, ka thugente daitui bangin kia hen la, lo ngeek tunga guah phin leh ankung tunga guahzu bang tahen. [3] Bang hang hiam cih leh TOPA’ min ka phat ding hi. Eite’ Pasian a liatna gen un!</row>
		<row book="12" chapter="12" verse="2" tag="">[2] Siampi Jehoiada in amah thuhilh ahih manin Joash in ama uk hun sung tawntung TOPA’ muhna-ah a man gamta hi.</row>
		<row book="16" chapter="8" verse="8" tag="">[8] Amaute in Pasian’ thukham laibu sung panin a kitel takin sim uh a, a cihnopna a kitelin gen uh a, tua a kisim thute a tel nadingun a hilh uh hi.</row>
		<row book="19" chapter="32" verse="8" tag="">[8] Na pai nading lampi lakin ka hong hilh ding a, ka mit tawh hong enin thu kong hilh ding hi.</row>
		<row book="19" chapter="34" verse="11" tag="">[11] Tate aw, hong pai unla hong ngai un; TOPA zahtakna thu ka hong hilh ding hi.</row>
		<row book="19" chapter="78" verse="5-6" tag="">[5] Amaute pen Pasian tungah a lungsim thuman lo, lungsim kip a nei lo khangmi, lungsim khauhin a lehdo khangmi, amau’ pulepate tawh kibang loin, amaute in Pasian sungah amau’ lametna koihin, Pasian’ nasepnate mangngilh loin, ama thupiakte zui-in, a suak nai lo naupangte, a hong piangkik khang thakte in a thu thei-in, amaute ding khia-in amau’ tuletate tungah a thu a gentheih nadingin, amah in, i pate in a tate a hilhsawn dinga a sawl ahi, Israel sungah thukham khat koihin, Jakob sungah tecipanna khat a koih hi. [6] Amaute pen Pasian tungah a lungsim thuman lo, lungsim kip a nei lo khangmi, lungsim khauhin a lehdo khangmi, amau’ pulepate tawh kibang loin, amaute in Pasian sungah amau’ lametna koihin, Pasian’ nasepnate mangngilh loin, ama thupiakte zui-in, a suak nai lo naupangte, a hong piangkik khang thakte in a thu thei-in, amaute ding khia-in amau’ tuletate tungah a thu a gentheih nadingin, amah in, i pate in a tate a hilhsawn dinga a sawl ahi, Israel sungah thukham khat koihin, Jakob sungah tecipanna khat a koih hi.</row>
		<row book="19" chapter="119" verse="99" tag="">[99] Ka siate khempeuh sangin thu ka telzaw hi. Bang hang hiam cih leh na teci pannate ka ngaihsunsun hi.</row>
		<row book="20" chapter="1" verse="2-4" tag="">[2] Mite in pilna le thuhoihte a phawk theih nading, khiatna thuk a nei kammalte a theih theih nading. [3] A hoihin a pil gamtat theih nading, thuman, thutang, a kilawmin a gamtat theih nading. [4] Thuthei nai lote in a theih nading, khangnote in pilna le thu ngaihsut theihna a ngahna ding.</row>
		<row book="20" chapter="4" verse="2" tag="">[2] Bang hang hiam cih leh kong hilh thute thuhoih ahi hi. Kong hilhte khempeuh limtakin ciamteh un.</row>
		<row book="20" chapter="4" verse="13" tag="">[13] Hong kihilhnate lencip inla, khahsuah kei in. Na nuntakna ding ahih manin limtakin zui in.</row>
		<row book="20" chapter="5" verse="12-14" tag="">[12] Tua ciangin, “Bang hangin thu thei hoh lo a, hong kihilhna mang hoh lo ka hi hiam? [13] Kei hong hilh siate’ thu ka mang nuam kei a, amau’ hong hilhnate ka don keikha hi. [14] Tua ahih manin tu-in ka cimawh vat a, mi’ mai-ah ka min a sia hi,” na ci ciat ding uh hi.</row>
		<row book="20" chapter="8" verse="10" tag="">[10] Ngun sangin kong thuhilhnate deihzaw unla, kham hoihpen sangin thutheihna deihzaw un.</row>
		<row book="20" chapter="8" verse="33" tag="">[33] Hong kihilhnate zui-in pilna ngah unla, thudon loin ommawk kei un.</row>
		<row book="20" chapter="11" verse="14" tag="">[14] Thulamlak ding a nei lo mihingte kipuk uh a, thulamlak tampi neihna pen lungmuanna ahi hi.</row>
		<row book="20" chapter="13" verse="10" tag="">[10] Hilh ding ut lo, kihihsakna in kitotna bek piangsak thei a, hong kithuhilh ding utna pen a hoihzaw ahi hi.</row>
		<row book="20" chapter="13" verse="13" tag="">[13] Thu kihilh ding ut lohna pen siat ding utna hi a, thu kihilhna zuihna pen lungnopna ahi hi.</row>
		<row book="20" chapter="13" verse="24" tag="">[24] A ta a tai nuam lote a ta mudah hi a, a ta a itte in limtakin thuhilhin a tai hi.</row>
		<row book="20" chapter="15" verse="12" tag="">[12] A kihisak mite in kithuhilhna ngai nuam lo uh a, mipilte kiangah thu dong ngei lo uh hi.</row>
		<row book="20" chapter="19" verse="20" tag="">[20] Thu kigente ngai-in hong kihilhte mang lecin mai lamah na pil ding hi.</row>
		<row book="20" chapter="22" verse="6" tag="">[6] Naupang khat a neulai-in lampi man tawnsak lecin a teek dongin lampial nawn lo ding hi.</row>
		<row book="20" chapter="28" verse="23" tag="">[23] Mi khat tai-in thuhilh lecin tungthama phatna sangin a tawpna-ah lungdamzaw ding hi.</row>
		<row book="21" chapter="12" verse="12-14" tag="">[12] Ka ta aw, na phawk ding thudang khat omlai hi. Lai gelhin a bu-a bawlna in bei hun nei thei lo a, lai tam sin luatna in pumpi gimsak hi. [13] Hih thute khempeuh banah gen ding thu khat bek om hi. Mihing hong kipiansakna a thu bulpi pen in: Pasian zahtakna le a thupiakte manna ahi hi. [14] A pha hitaleh a sia hitaleh a simthamin i hih simte nangawn i hihna khempeuhah Pasian in thu hong khen ding hi.</row>
		<row book="23" chapter="30" verse="20" tag="">[20] Topa in note tungah cihmawhna le gimna hong tunsak hangin amahmah in note hong hilh ding a, note in amah na mu ding uh hi.</row>
		<row book="23" chapter="50" verse="4" tag="">[4] A lunggim mite ka thahatsak theih nadingin Topa PASIAN in ka gen ding thu hong hilh khin hi. Ama hong hilhnate a ngai dingin zingsang simin lawpna hong guan hi.</row>
		<row book="23" chapter="54" verse="13" tag="">[13] “ TOPA in na tapate khempeuh hoihtakin hilh ding a, na tapate daupai mahmah ding uh hi.</row>
		<row book="24" chapter="31" verse="33-34" tag="">[33] Ahih hangin TOPA in kong cihin-ah, tua hun hong tun ciangin Israel minamte tawh hih bangin thuciamna ka bawl ding hi: Amaute’ sungah ka thukham ka koih ding a, amaute’ lungtang tungah ka gelh ding hi. Kei pen amaute’ Pasian ka hi ding a, amaute pen keima mite ahi ding uh hi. [34] Kuamah in midangte le a sanggamte uh kiangah, ‘ TOPA thei in,’ ci-in a kihilh nawn kei ding uh hi; bang hang hiam cih leh TOPA in kong cihin-ah, amaute in a neupen panin a lianpen dongin, a vekpi-un kei a hong thei ding uh hi. Bang hang hiam cih leh amau’ khialhnate ka maisak ding a, amaute’ mawhnate zong phawkin ka nei nawn kei ding hi,” a ci hi.</row>
		<row book="26" chapter="3" verse="18" tag="">[18] Migilo pa khat pen si ding hi, ci-in kong gen ciangin, amah kikheelin a nuntak theih nadingin thu na hilhkholh kei leh, tua mipa pen mawhnei mahin si ding a, ahi zongin ama sihna thu ahihleh nang kong ngawh ding hi.</row>
		<row book="26" chapter="44" verse="23" tag="">[23] “Amaute in ka mite tungah, biakna na a siangtho le a mawkmawk nate, le a nin le a siang nate a kilamdanna hilh ding uh hi.</row>
		<row book="27" chapter="12" verse="3" tag="">[3] A pilte ahih uhleh vantung khuavak tawh a taangkhawm ding uh hi. A pha-in gamtat ding mi tampi a hilhte pen aksi bangin a taang tawntung ding uh hi.</row>
		<row book="33" chapter="6" verse="16" tag="">[16] Bang hang hiam cih leh Kumpi Omri’ gamtatna zui-in, ama tapa Kumpi Ahab’ sep khempeuh na sem uh a, amau’ gamtat khempeuh na zui uh hi. Tua ahih manin note kong susia ding hi. Minam dangte in note hong nuihsanin, amaute’ simmawhna na thuak ding uh hi.</row>
		<row book="39" chapter="2" verse="4-7" tag="">[4] Tua ciangin Levi’ suanlekhakte ahi siampite tawh ka thuciamna a kip nawn lo ahihna thu, hih thu kong genna-ah na thei ding uh hi. [5] “Amaute a nuntakna ding le a nopsakna ding thu ka ciam a, amaute in kei hong zahtak theih nadingun hih ka thuciamte khempeuh ka pia hi. Amaute in kei hong zahtakin hong kihta takpi uh hi. [6] Amaute in thuman taktakte mah hilhin gen uh a, amaute’ kam panin zuauthu gingkhia lo hi. Ka deihna bangin amaute gamta uh a, a khial ding mi tampite, thuman lamah a paisak uh hi. [7] Siampite’ nasep pen Pasian a manin theih nading a hilh ding uh ahi hi. Amaute pen, Vanglian TOPA’ kamtaite ahih manun, mite in keima deihna a theih nadingun amaute’ tungah thu a dot ding uh ahi hi.</row>
		<row book="40" chapter="5" verse="19" tag="">[19] Tua ahih manin hih thukhamte lakpan a neupente khat bek nangawn zuikha loin, midangte in zong a zuih loh nadingin a gen mite pen vantung ki-ukna sungah mi neupen hi ding uh hi. Ahi zongin hih thukhamte zui-in, midangte in zong a zuih nadingin a hilh mite pen vantung ki-ukna sungah milian hi ding uh hi.</row>
		<row book="40" chapter="7" verse="15-16" tag="">[15] “Kamsang taktak a hilote na muh uh ciangin limtakin kikem un. Amaute in a tungthamah tuu lim hong pua-in, ahi zongin a sungtawng taktak uh ngia hangsan bang ahi uh hi. [16] Amaute’ gamtatna tawh amau’ pianzia na thei ding uh hi. Lingvom kung panin leenggah kilo ngei a, sialtalling kung panin theigah kilo ngei ahi hiam?</row>
		<row book="40" chapter="7" verse="22-23" tag="">[22] Tua ni ciangin mi tampi in kei kiangah, ‘Topa, Topa aw, nangma min tawh thu hilhin, nangma min tawh dawite hawlkhia-in, nangma min tawh nalamdang lian tampi bawl hi lo ka hi uh hiam?’ hong ci ding uh hi. [23] Tua ciangin keimah in amaute kiangah, ‘Note ka hong thei ngei kei hi. Siatna a gamta mite aw, kei kiang panin kihemkhia un,’ ka ci ding hi.</row>
		<row book="40" chapter="10" verse="7-8" tag="">[7] Na paina peuh uhah, ‘Vantung ki-ukna hong naita hi,’ ci-in thu va hilh un. [8] Cinate damsakin, misite hingsakin, miphakte damsakin, dawite va hawlkhia un. Man piak kul loin hih vangliatna na ngah uh bangin hih vangliatna na zatna uhah zong man va ngen kei un.</row>
		<row book="40" chapter="10" verse="24" tag="">[24] “A siapa sangin a sang naupangte lianzaw ngei lo a, a topa sangin a silate lianzaw ngei lo hi.</row>
		<row book="40" chapter="15" verse="3-5" tag="">[3] Jesuh in, “Bang hangin note in na pupa ngeina uh zui-in, Pasian’ thupiakna palsat zawsop na hi uh hiam? [4] Pasian in, ‘Na nu le na pa na zahtak in,’ ci a, tua banah, ‘A nu ahi a, a pa ahi zongin a gensiate in thahna thuak ding hi,’ ci lai hi. [5] Ahi zongin note in, ‘Mi khatpeuh in a nu ahi a, a pa ahi zongin a huh theih nading na khat peuhpeuh a neih leh, tua na pen Pasian a’ ding hi, ci peuh leh, a nu le a pa piak kul nawn lo hi,’ ci-in thu na hilh uh hi.</row>
		<row book="40" chapter="23" verse="6-8" tag="">[6] Pawi sungah a om uh ciangin uliante’ tutna dinga a kibawl munah tunuam se uh a, kikhopna inn sungah zong uliante tutna tutphah nuampente tungah a tunuam diak uh hi. [7] Mihon lakah mite in hopihin, ‘Sia aw,’ a cih ding uh a ut uh hi. [8] Ahi zongin note pen, ‘Sia,’ na kicih ding uh hi lo hi. Sia khat bek na nei uh a, no adangte khempeuh unau khat na hi uh hi.</row>
		<row book="40" chapter="28" verse="19-20" tag="">[19] Tua ahih ciangin note pai unla, midang khempeuh, keima nungzui mi suaksakin, Pa min, Tapa min, le Kha Siangtho min tawh tui sungah na phum un. [20] Tua ciangin note tungah ka hong gen thute khempeuh a zuih nadingun na hilh un. Hun bei dongin note a hong ompih tawntung ding ka hihna thu phawk ta un,” a ci hi.</row>
		<row book="41" chapter="12" verse="14" tag="">[14] Amaute in, “Sia aw, nangmah in thutang genin, midangte’ pau ding phamawh na sak lohna, uliante’ maitang zahtak tuan loin, Pasian in mite a gamtat dingin a deihna thute tangtakin na hilhna ka thei uh hi. Tua ahih manin Rom Kumpipa Sisar tungah siah i piak ding kilawm ahi hiam, kilawm lo ahi hiam?</row>
		<row book="41" chapter="12" verse="38" tag="">[38] Jesuh in a thuhilhna-ah, “Thukham hilh sia pawlkhatte na bat khak loh nadingun na kidawm un. Amaute in puantualpi silhnuam uh a, mite lakah mite in a zahtak hopih ding a deih uh hi.</row>
		<row book="42" chapter="1" verse="37" tag="">[37] Tua ahih manin Pasian in a bawl theih loh khat zong om lo hi,” ci-in a dawng hi.</row>
		<row book="42" chapter="2" verse="45-46" tag="">[45] Amah a muh zawh loh uh ciangin Jerusalem-ah kileh kikin a zong uh hi. [46] A ciahzawh uh a ni thum ni ciangin biakinn sungah amah mu uh a, siate lakah tu-in a thugen uh ngai-in, thu zong dong zelin a om a mu uh hi.</row>
		<row book="42" chapter="6" verse="40" tag="">[40] Sang naupang khat a siapa sangin lianzaw ngei lo hi; a sin ding khempeuh a theihkhit ciangin a siapa tawh kikim pan bek ding hi.”</row>
		<row book="42" chapter="11" verse="52" tag="">[52] No Thukham hilh siate in gimna na thuak ding uh hi. Note in pilna ngah theih nading konghonna tawhtang nei napi-in a sungah note na lut tuan kei uh a, a tum dingin a paite zong lah na khaktan uh hi,” a ci hi.</row>
		<row book="42" chapter="12" verse="12" tag="">[12] Bang hang hiam cih leh a hun a tun ciangin Kha Siangtho in na gen dingteng uh hong hilh ding hi,” a ci hi.</row>
		<row book="42" chapter="20" verse="46" tag="">[46] “Thukham hilh siate na batkhak loh nadingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung le pawi lakah a om uh ciangin uliante’ tutna mun hoihte bekah tunuam uh hi.</row>
		<row book="43" chapter="3" verse="2" tag="">[2] Khatvei zan khuamial laitakin Jesuh kiangah va pai a, “Sia aw, mi khat peuhpeuh Pasian in ompih lo hileh hih na lamdangte kuamah in bawl thei lo ding ahih manin nang pen Pasian’ hong sawl siapa na hihna ka hong thei uh hi,” a ci hi.</row>
		<row book="43" chapter="3" verse="10" tag="">[10] Jesuh in, “Israel mite’ sia hinapi-in hih thu theithei lo na hi hiam?</row>
		<row book="43" chapter="6" verse="45" tag="">[45] Kamsangte in a lai gelhna uhah, ‘Pasian in mi khempeuh a hilh ding hi,’ na ci uh hi. Tua ahih manin Pa kiang panin thu za-in a thei mi khempeuh ka kiangah a hong pai ahi hi.</row>
		<row book="43" chapter="9" verse="34" tag="">[34] Tua ciangin amaute in, “Mawhna bulomtang sung panin suakin a khangkhia mipa in kote tungah thu hong hilhsawm na hi hiam?” ci-in tua mittaw ngei pa a hawlkhia uh hi.</row>
		<row book="43" chapter="13" verse="13-14" tag="">[13] Note in kei pen Siapa, le Topa, na hong ci uh hi. Na hong cih uh mah bangin a man ka hi hi. [14] Note’ Topa le Siapa in na khe uh hong silsak ka hih leh note khatlekhat na kisilsak kan ding uh kilawm hi.</row>
		<row book="43" chapter="14" verse="26" tag="">[26] Ahi zongin Pa in keima tangin a hong sawl ding Huhpa Kha Siangtho a hong tun ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.</row>
		<row book="44" chapter="2" verse="42" tag="">[42] Amaute in sawltakte tung panin thu sinin amaute tawh kikhawl uh a, amaute tawh an nekhawmin, thu zong a ngenkhawm uh hi.</row>
		<row book="44" chapter="4" verse="2" tag="">[2] Hih sawltak nihte in misite thokik ding hi, cih a lahtel nadingun sihna panin Jesuh thokik hi, ci-in mite kiangah thu hilh uh ahih manin nawngkai a sa uh hi.</row>
		<row book="44" chapter="5" verse="21" tag="">[21] Ama gen mah bangin sawltakte zong zingsang ciangin biakinn-ah pai-in thuhilh ding a kipan uh hi. Siampi lianpen pa le ama kikholhpihte in ulian kikhopna a cingtaak khat a omtheih nadingin Jew mi upa khempeuh a kikhop nadingun a sam uh hi. Tua khit ciangin thong panin sawltakte va kai-in uliante mai-ah a hong paipih nadingun palikte a sawl uh hi.</row>
		<row book="44" chapter="5" verse="42" tag="">[42] Nisimin biakinn sung le mite inn-ah thu hilh uh a, Jesuh, Khrih hi, cih Lungdamna Thu a gengen uh hi.</row>
		<row book="44" chapter="11" verse="26" tag="">[26] Saul a muh ciangin Antiok khua-ah a paipih hi. Kum khat sung tawntung tua lai-a om pawlpi mite tawh amau tegel omkhawm uh a, mi tampi tak thu a hilh uh hi. Thu um mite pen Khristian ci-in min a kiphuah masakna mun in Antiok khua ahi hi.</row>
		<row book="44" chapter="15" verse="34-36" tag="">[34] Ahi zongin Antiok khua-ah Paul le Barnabas taam lai uh a, midang tampite tawh kopin Topa’ thu a hilh uh hi. [35] Ahi zongin Antiok khua-ah Paul le Barnabas taam lai uh a, midang tampite tawh kopin Topa’ thu a hilh uh hi. [36] Tawlkhat khit ciangin Paul in Barnabas kiangah, “Topa’ thu i hilhnasa khua tuamtuama i sanggamte kiangah va hawhkikin bang a cici uh hiam cih va en ni,” a ci hi.</row>
		<row book="44" chapter="17" verse="11" tag="">[11] Thesalonika khuamite sangin Berea khuamite in mipi lungsim neizaw uh hi. Amaute in lawp mahmahna tawh Paul’ thugente ngai uh a, Paul’ thugente man taktak hiam ci-in a theih nadingun nisimin Lai Siangtho a sim uh hi.</row>
		<row book="44" chapter="18" verse="11" tag="">[11] Tua ahih manin tua khua-ah kum khat le alang sung omlai-in mite kiangah Pasian thu a hilh hi.</row>
		<row book="44" chapter="20" verse="7" tag="">[7] Sani nitakin an nekhawm dingin ka kikhawm uh a, a zing ciangin a ding khia ding ahih manin Paul in a thuhilh zankim ciang dong a zomsuak hi.</row>
		<row book="44" chapter="20" verse="20" tag="">[20] Mihon lak ahi a, note’ inn sungah ahi zongin ka hong thuhilhna khempeuhah note’ phattuam nading a om khempeuh siit nei loin kong gen khin hi.</row>
		<row book="44" chapter="20" verse="27" tag="">[27] Bang hang hiam cih leh note tungah Pasian’ thu kong gen loh khat zong om nawn lo hi.</row>
		<row book="44" chapter="28" verse="31" tag="">[31] Amah in Pasian’ Ukna thu le Topa Jesuh Khrih’ thu, hangtakin a ututin genin a hilh hi.</row>
		<row book="45" chapter="2" verse="18-23" tag="">[18] Thukham thei na hih manun Pasian’ deihnate na thei uh a, a man le a man lo na khenthei uh hi. [19] Mittawte lam a lak ding, khuamial sunga om mite khuavak a musak ding, [20] mihaite a hilh ding, naupangte a hilh dingte ihi a, thukham sunga om thu khempeuh thei-in i gen khempeuh man mahmah hi, ci-in na kimuang uh hi. [21] Midangte a hilh note in, nomau mah kihilh lo ding na hi uh hiam? “Guta kei un,” ci-in mi hilh napi-in nomau mahmah guta hi lo na hi uh hiam? [22] “Numei tawh mawh kei un,” ci-in mi hilh napi-in nomau mahmah mawh hi lo na hi uh hiam? Milimte mudah napi-in milim biakna inn sunga nate gu hi lo na hi uh hiam? [23] Note in thukham kisaktheihpih napi-in thukham palsatin Pasian’ min na daisak uh hi.</row>
		<row book="45" chapter="12" verse="7-8" tag="">[7] Nasep nading siamna a nei ihih leh na sem ni. Hilh nading siamna a nei ihih leh hilh ni. [8] Midangte hanthot theih nading siamna a nei ihih leh midangte hanthawn ni. Midangte hop theih nading a nei ihih leh citna taktak tawh hawm ni. Makaih theih nading siamna a nei ihih leh hoihtakin na sem ni. Midangte hehpih theih nading a nei ihih leh maitai takin hih ni.</row>
		<row book="45" chapter="15" verse="14" tag="">[14] Thu upna sungah sanggamte aw, note mihoih hi-in, bangci gamtat ding cih thei-in, khatlekhat zong a kihilhthei dingin kong muang mahmah hi.</row>
		<row book="45" chapter="16" verse="17-18" tag="">[17] Lawmte aw, note’ theihsa thute gensia langpangin, mite’ upna nawngkaisakin pawl a kikhensak mite kidawm un. Tua bang mite tawh kikhawl vet kei un. [18] Tua bang mite in i Topa Khrih’ na a sem hi loin, gilpi vai bek a sem uh ahi hi. Amaute in mite phatin kamkhum nono zang uh ahih manin mihoih pawlkhat a khemzo uh hi.</row>
		<row book="46" chapter="12" verse="28-29" tag="">[28] Tua ahih manin Pasian in pawlpi sungah mi khempeuh ama panmun ciat dingah a hong bulh hi. A masa-in sawltakte, a nihna-ah kamsangte, a thumna-ah laihilhte, tua ciangin nalamdang bawltheite, cina damsak theite, midang a huhtheite, thu vaihawm a siamte, le pau lamdang a pau theite ahi uh hi. [29] A vekpi-un sawltak hi lo a, a vekpi-un kamsang zong hi lo uh hi. A vekpi-un laihilh, thuhilh hi lo uh a, a vekpi-un nalamdang zong bawl lo uh hi.</row>
		<row book="46" chapter="13" verse="8" tag="">[8] Itna pen a tawntungin a kip ahi hi. Thuhilh siamna a om tei hangin tawlkhat sung bek kimangin, pau lamdang pautheih siamnate a om hangin bei ding a, thutheih siamna a om hangin maimang ding hi.</row>
		<row book="46" chapter="14" verse="3" tag="">[3] Ahi zongin Pasian’ thu a hilhte pen mite tungah thugen hi a, mite tungah huhna, hanthotna, le hehnepna a pia ahi hi.</row>
		<row book="46" chapter="14" verse="29-31" tag="">[29] Pasian thu gen ding a neite sung panin nih le thum bang bek in a banbanin gen ding uh a, adangte in limtakin na tel ngaih ding uh hi. [30] A kikhawm mite sung panin mi khatpeuh in Pasian thu gen ding hong neih leh tua a thugen lai pa khawl phot ding hi. [31] Na vekpi-un a thu thei-in thahatna na ngahtheih nadingun no thugen ding a neite khempeuh in khatkhatin thu na ban gen ding uh hi.</row>
		<row book="47" chapter="11" verse="13" tag="">[13] Amaute pen sawltak taktak hi loin, sawltak a kineihkhemte hi uh a, a nasepna uhah zong zuau-in, Khrih’ sawltak taktak a battheih nadingun a mel kiseel ahi uh hi.</row>
		<row book="48" chapter="1" verse="8" tag="">[8] Note tungah ka hong hilhsa uh lungdamna thu tawh a kilehngatin, kote a kipan vantungmi dongin thudang a hong hilh a om leh tua a hong hilh mipa hell khuk sungah tung ta hen!</row>
		<row book="48" chapter="2" verse="11" tag="">[11] Antiok khua-ah Peter hong hawh sungin a gamtat khialhna hangin thu uppih mite lak mahah amah ka taii hi.</row>
		<row book="48" chapter="6" verse="6" tag="">[6] Pasian thu hilhna a za mipa in ama neih na hoihte khempeuh zong, amah a hilh pa tawh zangkhawm tahen.</row>
		<row book="49" chapter="3" verse="19" tag="">[19] Khrih hong itna a kicing takin theihkhit zawh loh ding ahi ta zongin note in thei-in, Pasian thu a cingin na theih nadingun thu ka hong ngetsak hi.</row>
		<row book="49" chapter="4" verse="11-12" tag="">[11] Amah in mite tungah siamna a tuamtuam hong pia a, pawlkhatte sawltak nasep a sem ding, pawlkhatte kamsang nasep a sem ding, pawlkhatte thuhilh kawikawi nasep a sem ding, pawlkhatte pawlpi kem nasep a sem ding, le pawlkhatte laihilh nasep a sem dingin a hong seh hi. [12] Hih nasep a tuamtuamte khempeuh a sem dingin Pasian’ mi khempeuh kigingkhol sakin Khrih a dingin na semin Khrih pumpi a khansak theihna ding deihna ahi hi.</row>
		<row book="49" chapter="4" verse="15" tag="">[15] itna lungsim tawh thutak genin, lutang ahi Khrih tawh i kibat dongin i khangto ding hi.</row>
		<row book="49" chapter="6" verse="4" tag="">[4] Pate aw, na tate uh a hehtheih nadingin bawl kei unla, Khristiante ngeina tawh kituakin taii-in hilhin pantah un.</row>
		<row book="51" chapter="3" verse="16" tag="">[16] Khrih thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, le biakna late na sa un.</row>
		<row book="52" chapter="4" verse="1-2" tag="">[1] Tu-in sanggamte aw, Pasian’ deihna le ama lungkim nadingin bangci nuntak ding cih thu kote kiang panin na theihsa uh thute tawh kizui-in na nuntaksa uh ahih mah bangin a kicingzaw semsemin na nuntak nadingun i Topa Jesuh min tawh hong thumin ka hong hanthawn uh hi. [2] Bang hang hiam cih leh Topa Jesuh min tawh ka hong thuhilhnate uh na theihsa uh ahi hi.</row>
		<row book="52" chapter="4" verse="9" tag="">[9] Ahi zongin thu uppih mite it ding tawh kisai-in bangmah gelh ding na kisam nawn kei uh hi. Khatlekhat na ki-it nading uh Pasian in note tungah hong hilh khinzo hi.</row>
		<row book="52" chapter="5" verse="12-14" tag="">[12] Sanggamte aw, Topa in note lam a hong lak ding le a hong makai dingin a seh, note lakah na a hong sem mite, a kilawm a kituakin zahtakbawl un. [13] Amau’ nasepna hangin amaute nakpitakin itbawlin zahtak un. Note khatlekhat kilem takin na om un. [14] Sanggamte aw, a thadah mite hilh unla, a meidawite hanthawnin, a zawngkhal mite huh unla, hih bang mite ngongbawl kei un.</row>
		<row book="52" chapter="5" verse="20" tag="">[20] thuhilhnate simmawhbawl kei un.</row>
		<row book="53" chapter="2" verse="15" tag="">[15] Tua ahih ciangin sanggamte aw, kam tawh ahi a, lai tawh ahi zongin ka hong hilh uh thumante limtakin zui unla, kiptakin om un.</row>
		<row book="54" chapter="1" verse="7-8" tag="">[7] Thei kisa ngelin a gen kankan uh thute le amau kampauna mahmah zong bang gen ka hi hiam cih a thei het lo hinapi-in amaute pen Pasian’ thukhamte a hilh dingin utzaw lai uh hi. [8] Thukham pen a kizat nading a kilawm ciang ah zangthei lehang a hoih thu khat hi, ci-in i thei hi.</row>
		<row book="54" chapter="2" verse="7" tag="">[7] Hih ka gen thu pen zuau ahi lo, thu taktak a gen ka hi a, Gentail mite lakah upna thu le hih thuman a gen dingin sawltak na semin thu a hilh dingin kei a hong kisawl ahi hi.</row>
		<row book="54" chapter="2" verse="11-12" tag="">[11] Numeite in gamdai takin kiniamkhiatna tawh thu ngai-in a sin ding uh ahi hi. [12] Numeite in pasalte tungah aana nei-in thu a hilh ding ka phalkei hi. Gamdai takin a om ding uh ahi hi.</row>
		<row book="54" chapter="3" verse="2" tag="">[2] Tua ahih manin siate pen paubaanna a nei lo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin le leengla do a siam mi, thuhilh a siam mi,</row>
		<row book="54" chapter="4" verse="2" tag="">[2] Tua bang zuau thuhilhnate pen zuau genin mi a khem, sik emsa tawh tatgawp bangin a lungsim un a hoih le a hoih lo a khenthei nawn lote’ kam panin hong gingkhia ding hi.</row>
		<row book="54" chapter="4" verse="6" tag="">[6] Nang in na zuihsa upna thu le thuhilhna man na zuih kawmin hih ka hong thugente, i sanggamte kiangah na gen nakleh Khrih Jesuh’ nasem a hoih khat na hi ding hi.</row>
		<row book="54" chapter="4" verse="11" tag="">[11] Ka hong gensa thute na hilhsawn in.</row>
		<row book="54" chapter="4" verse="13-14" tag="">[13] Kei ka hong pai matengin mipi mai-ah Lai Siangtho simna, a khiatna genna, le hanthotnate-ah tavuan na la in. [14] Kamsangte’ thugennate le upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in.</row>
		<row book="54" chapter="4" verse="16" tag="">[16] Na gamtatna le na thuhilhnate-ah hoihtakin kidawmin om lecin nangmah a kipan na thugen a za mite a dingin phattuamna om ding ahih manin na nasepna-ah hoihtakin om in.</row>
		<row book="54" chapter="5" verse="17" tag="">[17] Pawlpi sungah ukna le makaihna siamin, thuhilh le thugen hahkat tawh a thuah upate pen thaman a zah nih piak dingin kilawm hi.</row>
		<row book="54" chapter="6" verse="3-5" tag="">[3] Topa Jesuh Khrih thu tawh a kituak lo, i biakna paizia tawh a kilehngatin thu tuamdang a hilh mite pen, [4] a kiphasak mawkmawk hi uh a, bangmah a thei het lo ahi uh hi. Tua bang mite in thu kisel thu kinial cihte ut belin nei uh a, hazatna, lungsim kituah lohna, kizahkona, a sia lamin ki-upmawhnate piangsak uh a, [5] thuman thutak zui loin, a lungsim paizia uh a man nawn lo, biakna pen hauhtheih nading lampi bekin a ngaihsun mite in a tawntungin kitot kiselna a piangsak uh ahi hi.</row>
		<row book="55" chapter="1" verse="11" tag="">[11] Hih a thak Lungdamna Thu hilhin a taangko ding le sawltak na a sem dingin kei a hong kikoih ahi hi.</row>
		<row book="55" chapter="2" verse="2" tag="">[2] Mi tampite’ theihin ka thuhilh, na zaksa thu khempeuh, midangte a hilhsawn thei dingin a citak mite tungah hoihtakin a zuih dingun na hilh in.</row>
		<row book="55" chapter="2" verse="14-15" tag="">[14] Na mite thu kinialin a kitot loh nadingun Pasian’ mai-ah thupi takin na hilhkhol in. Tua bang thu kinialna in a za mite phattuamna ngahsak loin a siasak bek ahi hi. [15] Pasian’ thuman a mantakin hilhin, na nasepna-ah maizumna thuak loin, Pasian’ pahtakna na ngahtheih nadingin na siam tawpin hanciam in.</row>
		<row book="55" chapter="3" verse="14-17" tag="">[14] Ahi zongin nang na hih leh na theihsa na upsa thute ah kip paisuak in. Nang tungah thu hong hilhte kua mi ahi hiam cih na theihsa hi a, [15] Khrih Jesuh upna hangin hotkhiatna a hong ngahsak thei ding pilna a hong pia Lai Siangtho pen na neutung a kipanin a theisa na hihna thu zong na theihsa thu mah ahi hi. [16] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi. [17] Pasian’ na a sem mite mi cingtaak hi-in, na hoih namkim a septheih nadingun Lai Siangtho pen Pasian’ lamlahna tawh a hong kipia hi a, thuman thutak hilh nading, a khialte taii nading, a man lote a manin puah nading, a manin nuntak theih nading thuhilh nadingin a manpha mahmah ahi hi.</row>
		<row book="55" chapter="4" verse="1-5" tag="">[1] Pasian’ mai, le a hingte hitaleh a site hitaleh mi khempeuh’ thu a khen ding Khrih Jesuh’ mai-ah nakpitakin ka hong hanthawn hi. Amah Kumpi-in hong paikikin ukna hong kipan ding ahih manin, [2] hunhoih hunsia cih khen tuan loin Pasian’ thu hilh ding na kin ngaihsut nading, lungduaina tawh mite’ lungsim zo-in, mite taii-in, hanthawnin na hilh nadingin thu a hong pia ka hi hi. [3] Mite in thuman a ngaih nop loh hun, amaute’ deihna bek a zuihnop hun, amaute’ zaknop thute bek a gen ding sia a cial thuahthuah hun hong tung ding hi. [4] Amaute in thuman thutak ngainuam nawn loin tangthu phuahtawm peuh ngaihsutpi-in nei ding uh hi. [5] Ahi zongin nang na hih leh thu khempeuhah na lungsim ki-ukin haksatnate na thuak inla, Pasian’ thugen nasep semin, na nasepna-ah maa na tun in.</row>
		<row book="56" chapter="1" verse="7" tag="">[7] Pawlpi siate pen Pasian’ nasem ahih manin paubaanna a om lo, a kiphasak lo, zukham thei mi ahi lo, a ngongtat lo, a huaiham lo,</row>
		<row book="56" chapter="1" verse="9-11" tag="">[9] Upna bulpi tawh a kituak thute limtakin lenkip ding uh hi. Tua hileh thuhilhna man tawh midangte hanthawn thei ding uh a, thuman a nial mite’ khialhna zong laktel thei ding uh hi. [10] Bang hang hiam cih leh thu a mang lo, thu a mawk gengen, mi a khem thei, a diakdiakin Jew ngeina bangin vun-at nading thu a gen tampi tak a om uh hi. [11] Sum ngahtheih nading bekin a kilawm lopi-in thu hilhin biakna innkuan buppi nawngkaisak uh ahih manin thu a gen nawn loh nadingun khaktan ding ahi hi.</row>
		<row book="56" chapter="2" verse="1-12" tag="">[1] Ahi zongin nangmah in upna man tawh a kituak thu na hilh in. [2] Pasal khanghamte a kilawm a kituakin a omtheih nading, thu ngaihsun thei mi ahih nading, a kikemzo mite ahih theih nading, upna man a neihtheih nading, itna man a neihtheih nading uh le a manin lungkipin a thuakzawh nadingun na gen in. [3] Tua mah bangin mite in Pasian’ thu a gensiatkhak loh nadingun numei khanghamte zong a gamtat a khuahek uh a zahtakhuai ahih nading, mi gensiate ahih loh nading, zunek kiphamawhte ahih loh nading, thuhoih thupha hilhin, [4] amaute sangin a nauzaw nupite in a pasalte uh le a tate uh a it nadingun a hilh ding, [5] thu ngaihsun thei, a gamtat siangtho, inn nasep a kizen, a migi, le a pasalte uh thu a mang thei mi ahih nadingun na gen in. [6] Tua mah bangin khangnote zong amau pumpi a ki-ukzawh nadingun na hanthawn pha in. [7] Nangma pumpi mahmah gamtat hoihna a kipan thu khempeuhah etteh hoih dingin na om in. Lungsim takpi tawh mite’ zahtaktheih dingin thu na hilh inla, [8] mite’ mawhmat theih loh ding kamhoihte na zang in. Tua hileh i langte in hong gensiat theih nading mu loin a mai uh zum lel ding hi. [9] Silate in zong a tote uh thu mangin, thu khempeuhah a tote uh a lungkimsak nading, a tote uh thu seelloin, [10] a guktak loh nading, a tawntungin hoih gamtatin a cihtakna uh a kilatsak nadingun na hanthawn in. Tua hileh eite hong Hon Pasian’ thu a hoihna a kilangsakte ahi ding uh ahi hi. [11] Bang hang hiam cih leh mi khempeuh in hotkhiatna a ngahtheih nadingun Pasian in ama hehpihna hong lak khinzo hi. [12] Eite in i lamet, a lian Pasian le eite hong Hon Jesuh Khrih a vangliatna hong kilatkik ding hun ngakin i om laitakin i biakna tawh a kituak lo thute le leitung nate deihna phiatin, lungsim hi hithiatin omin, thutangin, hih leitungah Pasian’ deihna bangin i nuntak nadingin tua hehpihna thu in eite hong hilh hi.</row>
		<row book="58" chapter="5" verse="12" tag="">[12] Tu-in note pen midang a hilh dingin sia na suahtheih ding uh hun hikhin napi-in note mahmah pen Pasian’ thu a bulpite hilh ding na kisam lai uh hi. Antak nethei nai loin nawi bek a nethei lai na hi uh hi.</row>
		<row book="58" chapter="8" verse="10-11" tag="">[10] Ahi zongin tu-in Israel mite tawh ka bawl ding thuciamna hih bang ahi hi. Amaute sungah ka thukham ka guang ding a, amaute lungtang tungah gelhin, amaute’ Pasian ka hi ding a, amaute pen keima mi ahi ding uh hi. [11] A neupen pan a lianpen dongin mi khempeuh in hong thei ding uh ahih manin ‘Topa thei in,’ ci-in a ulenau le a mipihte kiangah kuamah in a hilh ding kisam nawn lo ding hi.</row>
		<row book="58" chapter="12" verse="9-11" tag="">[9] Tua banah, i leitung pate in gim hong pia a, zong i zahtak lai hi. Tua ahihleh kha thu tawh kisai-ah i Pa’ thu mang phazaw-in i nuntak ding kisam hi. [10] I leitung pate in amau’ hoihsak bangin nuntak tomno sung ngaihsutna-in hong thuhilhin gim hong pia a, ahi zongin Pasian in amah tawh kibangin siangtho-in i omtheih nadingin eite hong khualna-in hong thuhilhin gim hong pia hi. [11] Thuhilhna tawh gim hong kipiak ciangin nuam kisa hetloin na kisa mahmah sam a, ahi zongin tua thuhilhna a mangzote in thuman nuntakna hangin nopsakna thaman a nung ngah uh hi.</row>
		<row book="59" chapter="3" verse="1" tag="">[1] Sanggamte aw, mite tungah thu a hilh eite pen midangte sangin a khauhzaw-in thu hong kikhen ding ahih manin note tampi sia na suaknuam se kei un.</row>
		<row book="60" chapter="3" verse="15" tag="">[15] Na lungsim sung uhah Khrih zahtakbawl unla, amah Topa-in nei un. Note’ lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna le zahtakna lim tawh gen un.</row>
		<row book="60" chapter="3" verse="18-19" tag="">[18] Khrih mahmah zong note a dingin si a, Pasian’ kiangah hong tunpih theih nadingin mihoih khat pen mihoih lote’ mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi. [19] Tua kha nuntakna tawh va pai-in thongkia-in a om khate kiangah thu a va hilh hi.</row>
		<row book="60" chapter="4" verse="10-11" tag="">[10] Pasian’ piak na a zatsiamte bangin Pasian’ kiang panin na ngah uh nate, midangte’ phattuam nadingin na zang un. [11] Minthanna le vangliatna a nei tawntung Pasian in Jesuh Khrih hangin thu khempeuhah phatna a ngah theih nadingin thuhilhte in Pasian’ thu na hilh unla, na a semte in Pasian’ piak thahatna tawh na sem un. Amen.</row>
		<row book="60" chapter="5" verse="2-3" tag="">[2] Pasian in note’ khut sungah a hong piak tuuhonte hoihtakin na cing unla, ut lo pipi hi loin, Pasian’ hong deih bangin utna lungsim takpi tawh na cing un. Sum ngahnopna bek tawh a sem hi loin utna lungsim tawh a semte na hi un. [3] Note’ kep dingin a hong kipia tuute, aana neihna tawh a cing hi loin tuute’ etteh dingin a gamtate na hi un.</row>
		<row book="61" chapter="2" verse="1-4" tag="">[1] Mite lakah kamsang man lo a omngei mah bangin note lakah sia man lo hong om ding hi. Siatna a piangsak thei thuhilhna a man lo hong lutpih simin, amaute mahmah a tankhia Topa nangawn nial ding uh hi. Tua ahih manin thakhat thu-in siatna thuaklawh ding uh hi. [2] Tua bang hinapi-in mi tampi tak in amau’ gamtat hoih lohna zui ding uh a, tua bangin amau gamtatna hangin mite in thuman lampi gensia ding uh hi. [3] Hih sia man lote in a huaiham manun note kiang panin sum a ngahtheih nadingun phuahtawm thu hong gen ding uh hi. Ahi zongin sawtpek a kipanin amaute’ thu a Khen ding pa a kigingsa-in om niloh a, amaute a Susia ding pa in en gige hi. [4] Bang hang hiam cih leh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.</row>
		<row book="61" chapter="3" verse="16" tag="">[16] Lai a hong gelhna sungah a thugente tu-ate mah a gennuam ahi hi. A laigelhna sungah a telhak thu tampi om a, theihna kicing loin lungsim kip lo mi pawlkhatte in Lai Siangtho sung thu a ututun a kawihei uh bangin Paul’ thugente zong a man lopi-in khia uh ahih manin siatna a tuaklawh uh hi.</row>
		<row book="62" chapter="2" verse="27" tag="">[27] Khrih in note tungah ama Kha Siangtho hong piakhin a, tua Kha Siangtho na neih laiteng uh kuamah in note hong hilh ding kisam nawn lo hi. Bang hang hiam cih leh Kha Siangtho in note tungah thu khempeuh hong hilh a, tua a hong hilh thute a man vive hi a, zuauthu khat zong om lo hi. Tua ahih manin Kha Siangtho’ hilhnate zui unla, Khrih sungah kiptakin om un.</row>
		<row book="62" chapter="4" verse="14" tag="">[14] Pa Pasian in leitung mite a honkhia dingin a Tapa a hong paisakna thu kote in thei-in midang kiangah genbelin ka nei uh hi.</row>
		<row book="66" chapter="2" verse="14" tag="">[14] Ahi zongin note ka hong mawhsak nading thu tawmkhat a om hi. Milim biakna ante nesakin, nulepa paktatna piangsak a, Israel mite mawhna a gamtasak Balak tungah thu a hilh Balaam’ thuhilhnate a um mi pawlkhat note lakah a om hi.</row>
	</category>
	<category id="104">
		<row book="5" chapter="14" verse="28-29" tag="">[28] “Kum thum simin tua kum-a note’ anpiang sawm-ah-khat khempeuh hong paikhiatpihin na khuasung uhah na khol ding uh hi. [29] TOPA na Pasian un na sepnate khempeuh uhah thupha hong piak theih nadingin, note tawh kibangin amaute in tanh ahi a, luah ahi zongin nei lo uh ahih manin note’ khua sunga om Levi mite, peemtate, pa nei lote, leh meigong numeite hong pai-in tua ante ne-in a gilvah ding uh hi.</row>
		<row book="9" chapter="8" verse="10-16" tag="">[10] Tua ahih ciangin Samuel in ama tung panin kumpi khat a ngen mite kiangah TOPA’ thugen khempeuh a gen hi. [11] Amah in, “Note hong uk ding kumpipa’ hih zia dingte in: Amah in na tapate uh la-in a leengte-ah na semin a sakol nasem ding, le a leengte mai-ah a tai dingin seh ding hi. [12] Tua ciangin amah in ama a dingin a tul-a uk le a sawmnga a ukte, le pawlkhatte a lo kho-in a an a la ding, le a galsung nazatte le a leeng nate a bawl dingin seh ding hi. [13] Amah in na tanute uh paknamtui bawl ding, anhuan ding, le an em dingin la ding hi. [14] Amah in na lote uh, na leenggui lote uh, le na oliv lote uh sung panin a limcipen teng la-in ama nasemte tungah pia ding hi. [15] Amah in na an le na leenggahte uh sawm-ah-khat la-in ama uliante le ama nasemte tungah pia ding hi. [16] Amah in na nasem numeite uh, na nasem pasalte uh, na bawngte, uh le na late uh a gina pen teng la-in ama na a sem dingin koih ding hi.</row>
		<row book="9" chapter="17" verse="25" tag="">[25] Israel mite khatlekhat kiho-in, “Hih hong paikhia mipa na mu ngei uh hiam? Israel-te a to dingin hong paito takpi hi. Amah a that mipa tungah kumpipa in sum tampi pia-in, ama tanu zong pia ding a, a pa’ innkuante, Israel sungah aana nasep le siah khempeuh kipengsak ding hi,” a ci uh hi.</row>
		<row book="14" chapter="24" verse="6" tag="">[6] Tua ahih ciangin kumpipa in amau’ ukpi Jehoiada samin ama kiangah, “ TOPA’ nasem Moses in TOPA’ ompihna puanbuk-a dingin Israel mihonte tung panin a khon mangmu bang hangin Judah le Jerusalem panin Levi mite khawmsak lo na hi hiam?” a ci hi.</row>
		<row book="16" chapter="5" verse="3-4" tag="">[3] Pawlkhatte in kial tun huhau-in an lei nadingin a lote, a leenggah lote, le a innte uh a piakna hong gen uh hi. [4] Pawlkhatte in kumpipa tungah siah piak dingin a lote uh le a leenggui lote uh khamin a piakna uh hong gen uh hi.</row>
		<row book="17" chapter="10" verse="1" tag="">[1] Kumpipa Ahasueras in a ukna gam leitung le tuikulh tunga tengte tung panin siah kai hi.</row>
		<row book="30" chapter="5" verse="11" tag="">[11] Note in mizawngte tuancilin, a an neihteng khempeuh uh laksak na hih manun, suangseek inn na lam hangun tua suang inn sungah na tengkha kei ding uh a, leenggui lo hoih na neih hangun a leenggahzu na dawnkha kei ding uh hi.</row>
		<row book="40" chapter="5" verse="46" tag="">[46] Tua ahih manin no hong itte bek na it uhleh Pasian in bang thaman hong pia zenzen ding ahi hiam? Siahdongte nangawn in amau a itte it thei uh hi.</row>
		<row book="40" chapter="9" verse="9-12" tag="">[9] Tua lai mun panin Jesuh a paikhiat ciangin siahdongpa Matthai a zumah tu-in a om mu a, “Hong zui in,” a cih leh amah zong dingin a zuipah hi. [10] Jesuh in Matthai’ inn-ah nitak an a nek laitakin siahdong dangte le thukham a khial midang tampite in zong Jesuh le a nungzuite tawh an a nekhawm uh hi. [11] Farisi mite in hih thu a muh uh ciangin Jesuh nungzuite kiangah, “Bang hangin na siapa un siahdongte le thukham khialte tawh an nekhawm ahi hiam?” a ci uh hi. [12] Jesuh in hih thu a zak ciangin, “Cidamte in siavuan kisam lo uh a, cina mite bek in kisam uh hi.</row>
		<row book="40" chapter="11" verse="19" tag="">[19] Mihing Tapa hong pai leuleu a, zune anne-in a om ciangin, ‘Zuhai anhai pa; siahdongte le midangte in a kikholhpih nop loh mite tawh a kikhawlpa,’ ci leuleu uh hi. Ahi zongin Pasian’ pilna a man taktakna thu a gah panin hong kilang hi,” a ci hi.</row>
		<row book="40" chapter="17" verse="24-27" tag="">[24] Kapernaum khua-ah a tun uh ciangin biakinn siahdongte in Peter kiangah, “Na siapa in biakinn siah hamu a piak ngei mah ahi hiam?” ci-in a dot uh ciangin, [25] “A piak ngei mah ahi hi,” ci-in a dawng hi. Innsungah Peter a lut ciangin Jesuh in na paupih masa zaw a, “Simon aw, nang na bangci ngaihsut hiam? Leitung kumpite in kuate tung panin siah kai ahi uh hiam? Amau tate tung panin siah kai ahi uh hiam, tua ahih kei leh midangte tung panin kai ahi uh hiam?” ci-in a dot ciangin [26] Peter in, “Midangte tung panin siah a kai uh hi,” ci-in a dawng hi. Tua ciangin Jesuh in, “Tua ahihleh siah piak ding panin a tate a peng ahi hi. [27] Ahi zongin amau’ nasepna a nawngkaisak i suahkhak loh nadingin tuili-ah nga siahna sikkawi va khia inla, a awk masa penpen hong kaikhia in. Tua a ngasa kam sung en lecin dangka tang peek khat na om ding hi. Tua sum la inla, ei tegel a dingin biakinn siah va pia in,” a ci hi.</row>
		<row book="40" chapter="18" verse="17" tag="">[17] Amah in tua mite’ thu a mannop kei leh pawlpite tungah a thu ko un. Pawlpite’ thu nangawn a mannop kei leh Gentail mite le siahdongte bangin na ngaihsun un.</row>
		<row book="40" chapter="21" verse="28-32" tag="">[28] Tua ciangin Jesuh in amaute kiangah, “Note in bangci ngaihsut na hi uh hiam? Mi khat in tapa nih nei hi. A ta uzaw kiangah, ‘Ka ta aw, tuni-in leenggah lo-ah va kuan in,’ ci-in a sawl ciangin [29] amah in, ‘Kuan nuam kei ing,’ ci napi-in a lungsim kikheelin a kuankik hi. [30] Tua ciangin a ta nauzaw kiangah tua mah bangin va ci a, ‘Pa aw, va kuan mah ning,’ ci napi-in a kuan kei hi. [31] Hih tapa nihte sung panin a koi bel pen a pa’ deih bangin gamta ahi hiam?” a ci hi. Amaute in, “A ta uzaw a ta hi,” a ci uh hi. Tua ciangin Jesuh in amaute kiangah, “Note kiangah a mantak a kong genin-ah: Pasian’ ukna sungah note sangin siahdongte le numei paktatte lut masazaw ding hi. [32] Bang hang hiam cih leh note kiangah Tuiphumpa Johan hong pai-in thuman lampi hong lak napi-in na um kei uh a, ahi zongin siahdongte le numei paktatte in a um uh hi. Hih thu na theih khit uh ciang nangawnin na lungsim uh na kheel nuam tuan kei uh a, na um kei veve uh hi.</row>
		<row book="40" chapter="22" verse="17-21" tag="">[17] Tua ahih ciangin Rom kumpipa Sisar tungah siah i piak ding kilawm hiam, na ngaihsutna nong gen nadingin ka deih uh hi,” a ci uh hi. [18] Ahi zongin Jesuh in amau’ gitloh geelna thei ahih manin, “Mihoih a kineihkhem mite aw, bang hangin kei hong thangsiah se na hi uh hiam? [19] Siahin na piak ding uh sum hong lak dih un,” a cih ciangin sumtang peek khat hong paipih uh hi. [20] Tua ciangin Jesuh in amaute kiangah, “Hih sum tungah kua lim le kua min om ahi hiam?” ci-in a dot ciangin [21] amaute in, “Sisar’ lim le a min kigelh hi,” a ci uh hi. Tua ciangin Jesuh in amaute kiangah, “Sisar’ nate Sisar’ tungah na pia unla, Pasian’ nate Pasian’ tungah na pia un,” a ci hi.</row>
		<row book="41" chapter="2" verse="13-17" tag="">[13] Tua ciangin Galilee Tuili gei-ah Jesuh a paikik hi. Ama kiangah mihonpi hong pai uh a, Jesuh in tua mihonte thu a hilh hi. [14] Tua bangin a paina-ah Alfeas tapa Levi, a siahdonna zumah tu-in a om a mu hi. Jesuh in ama kiangah, “Kei hong zui in,” a ci hi. Levi zong dingin Jesuh’ nung a zuipah hi. [15] Tua nung ciangin Jesuh in Levi’ inn-ah an a va ne hi. Siahdong mi tampi le thukham a khial mi tampite in Jesuh zui uh a, amaute tampi in Jesuh le a nungzuite tawh an a nekhawm uh hi. [16] Hih thukham khialte le siahdongte tawh Jesuh in an a nekkhopna Farisi mite sung panin Thukham hilh siate pawlkhat in a muh uh ciangin a nungzuite kiangah, “Bang hangin hih bang mite tawh an nekhawm ahi hiam?” ci-in a dong uh hi. [17] Jesuh in hih thu a zak ciangin amaute kiangah, “Cidamte in siavuan kisam lo uh a, cina mite bek in kisam uh hi. Mite in a zahtak mihoihte a kisik nadingun a sam dingin a hong pai ka hi kei a, mite in a pampaih mite a kisik nadingun a sam dingin a hong pai ka hi hi,” a ci hi.</row>
		<row book="41" chapter="12" verse="16-17" tag="">[16] Amaute in zong dangka peek khat hong paipih uh a, tua ciangin Jesuh in, “Hih dangka tunga om kua’ lim hi a, kua’ min ahi hiam?” ci-in a dot ciangin, “Rom Kumpipa Sisar’ lim le a min ahi hi,” ci-in a dawng uh hi. [17] Tua ciangin Jesuh in, “Tua ahihleh, Sisar’ neihsate Sisar’ tungah pia unla, Pasian’ neihsate Pasian’ tungah pia un,” a ci hi. Tua ama thudawnna hangin lamdang a sa mahmah uh hi.</row>
		<row book="42" chapter="3" verse="11-14" tag="">[11] Johan in, “Puanak nih a nei mipa in a nei lote hawm unla, annek ding a neite in a nei lote hawm un,” ci-in a dawng hi. [12] Siahdongte pawlkhat zong tui a kiphum dingin hong pai-in Johan kiangah, “Sia aw, bangci gamtat ding ka hi uh hiam?” ci-in a dong uh hi. [13] Amah in, “Na don’ dingun a kilawm zahval na dong kei un,” ci-in a dawng hi. [14] Galkap pawlkhatte in zong ama kiangah, “Kote, bangci gamtat ding ka hi uh hiam?” ci-in a dot uh ciangin, “Zawhthawh thu tawh ahi a, a man lopi-in mawhsakna tawh ahi zongin kuama sum sut kei unla, na khasum ngahzah uh tawh lungkim un,” ci-in a dawng hi.</row>
		<row book="42" chapter="5" verse="27-31" tag="">[27] Tua khit ciangin Jesuh paikhia a, siahdongpa Levi, a zumah a tu a mu hi. Jesuh in, “Kei hong zui in,” a ci hi. [28] Levi zong dingpah a, a na khempeuh nusia-in Jesuh a zui hi. [29] Tua ciangin Levi in ama inn-ah Jesuh vakna annek pawipi bawl a, annekna sabuai-ah siahdong dang tampite le midangte zong tawh a tukhawm uh hi. [30] Farisi mite le amau sung panin Thukham hilh siate, nungzuite tungah phun uh a, “Bang hangin siahdongte le thukham khial mite tawh an nekhawm na hi uh hiam?” a ci uh hi. [31] Tua ciangin Jesuh in, “Cidamte in siavuan kisam lo uh a, cina mite bek in kisam uh hi.</row>
		<row book="42" chapter="7" verse="29" tag="">[29] Siahdongte le midangte khempeuh in hih thu a zak uh ciangin Pasian’ deihna zui-in Johan’ khut sungah tui a kiphum uh hi.</row>
		<row book="42" chapter="7" verse="34" tag="">[34] Mihing Tapa hong pai leuleu a, zune anne-in a om ciangin, ‘Zuhai, anhai pa, siahdongte le midangte in a kikholhpih nop loh mite tawh a kikhawlpa,’ ci leuleu uh hi.</row>
		<row book="42" chapter="8" verse="17" tag="">[17] Bang hang hiam cih leh, thusimin a kikoih peuhmah, khatvei teitei thulang a suak lo ding, a kiselcip peuhmah, khatvei teitei a kipholak lo ding, bangmah om lo hi.</row>
		<row book="42" chapter="15" verse="1-4" tag="">[1] Khatvei, Jesuh’ thugen a ngai dingin siahdongte le mawhneite tampi tak a hong pai uh hi. [2] Farisi mite le Thukham hilh siate phun uh a, “Hih mipa, mawhneite tawh kikhawlin an nangawn nekhawm hi,” a ci uh hi. [3] Tua ahih manin Jesuh in amaute kiangah thugentehna khat gen a, [4] “Note sung panin khatpeuh in tuu zakhat nei-in, tua sung panin khat mansuah leh bangcih ding ahi hiam? Lopa ne-in a gamta tuu sawmkua le kuate nusia-in, a muh matengin tua a mang tuu khat a zong dingin kuankhia ding hi.</row>
		<row book="42" chapter="18" verse="11-14" tag="">[11] Farisi mipa dingin thu ngen a, ‘Pasian aw, kei pen midangte bangin a huaiham, a thuman lo, numei tungah a mawh mi ka hi kei hi; hua lai-a siahdongpa bang hi lo ka hih manin nangma tungah ka nuamna kong pulak hi. [12] Nipikal khatin ni nih sung an ka tang a, ka ngah khempeuh sung panin sawm-ah-khat nang tungah kong pia hi,’ a ci hi. [13] Ahi zongin siahdongpa pen a gamla simah ding a, vantung lamah zong dak ngam loin a dip humin kuncip a, ‘Pasian aw, kei mimawh mi khial pa hong hehpih in,’ ci-in a ngen hi. [14] Ke’n kong cihin-ah, hih mipa pen Pasian tawh a kilemsa-in a inn-ah ciah a, a khat pa pen tua bangin ciah lo hi. Bang hang hiam cih leh a kiliansakte pen kiniamkhiatsuk ding a, a kiniamkhiatte pen a lianin kibawl ding hi,” a ci hi.</row>
		<row book="42" chapter="19" verse="1-5" tag="">[1] Jerikho khua-ah Jesuh lut a, a paisuak dingin khuasung a nawk laitakin, [2] Zakkhias a kici siahdong ukpa khat na om a, amah mihau khat ahi hi. [3] Amah in Jesuh kua hiam cih a muh nadingin hanciam hi; ahi zongin amah mi tuntom khat ahih manin mihon lakah a mu zo kei hi. [4] Tua ahih manin amah na matai a, Jesuh a muhtheih nadingin a tot nading lampi gei-a theithek kung tungah a na kah hi. [5] Jesuh, tua mun a tun ciangin khuadak to-in ama kiangah, “Zakkhias aw, manlangin hong kumsuk in. Na inn-ah tuzan kong taam ding hi,” a ci hi.</row>
		<row book="42" chapter="20" verse="22-26" tag="">[22] Rom Kumpipa Sisar’ tungah siah i piak ding a kilawm mah ahi hiam, kilawm lo ahi hiam?” ci-in a dong uh hi. [23] Ahi zongin Jesuh in amau’ ngianbawlna thei ahih manin, [24] “Sum peek khat hong lak dih un. Hih sum tunga om lim le min kua-a’ ahi hiam?” a cih ciangin, “Kumpipa’ lim le min hi,” ci-in a dawng uh hi. [25] Tua ciangin Jesuh in, “Tua ahihleh, Kumpipa a’ teng Kumpipa tungah na pia unla, Pasian a’ teng Pasian’ tungah na pia un,” a ci hi. [26] Ama kampauna tawh mihon lak panin a mat nadingun thu om thei lo ahih manin ama thudawnna hangin lamdangsa-in a om khikhe uh hi.</row>
		<row book="45" chapter="13" verse="1" tag="">[1] A kuamah peuh in hong ukte’ thu na mang ciat un. Bang hang hiam cih leh Pasian’ thukimpih lohin kuamah in ukna thu nei lo hi; ukna thu nei i cih mite pen Pasian’ koih mite ahi hi.</row>
		<row book="45" chapter="13" verse="7" tag="">[7] Tua ahih manin phiangsiah piak dingte tungah pia-in, mangmu piak dingte tungah pia-in, zahtak dingte zahtak bawlin, pahtawi dingte pahtawi ta un.</row>
		<row book="56" chapter="3" verse="1-2" tag="">[1] Na mite in hong uk kumpite le aana neite’ thu mangin, thuhoih khempeuh a sem dingin a kigingsa-in a om ding uh phawksak inla, [2] kuamah gensia loin, mite tawh kilemin kikhawl thei-in, lungsim nemin, mi khempeuh tungah a dik nading uh na gen in.</row>
		<row book="60" chapter="2" verse="13-15" tag="">[13] Topa’ hangin leitung ukna aana neite’ thu na mang un. Kumpipa’ thu ahi a, [14] a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh’ thu ahi zongin na mang un. [15] Bang hang hiam cih leh thu thei loin a mot paupau mihaite, na gamtat hoihna un a daihsak ding, Pasian’ deihna ahi hi.</row>
	</category>
	<category id="105">
		<row book="1" chapter="14" verse="18-20" tag="">[18] Tua ciangin Jerusalem kumpipa Melkhizedek in an le leenggahzu hong pusuah hi. Amah pen Sang Pen Pasian’ siampi zong ahi hi. [19] Amah in thupha pia a, “Vantung le leitung a bawl, Sang Pen Pasian in Abram thupha pia hen! [20] Na galte na khut sungah a hong pia Sang Pen Pasian in thupha ngah hen,” a ci hi. Abram in na khempeuh sawm-ah-khat ama tungah a pia hi.</row>
		<row book="2" chapter="19" verse="6" tag="">[6] note pen keima siampi nasep a sem minam, le minam siangtho na hi ding uh hi. Israel mite tungah hih thute na gen ding ahi hi,” a ci hi.</row>
		<row book="2" chapter="30" verse="8" tag="">[8] Aaron in nitakin zong meivakte a koih ciangin tuate hal ding a, na khang tawntungun TOPA’ mai-ah a namtui hi tawntung ding hi.</row>
		<row book="3" chapter="5" verse="16" tag="">[16] Amah in a siangtho na a hih khialhna-ah lohkikna zong bawl ding a, seh nga-ah khat gawm behin siampipa tungah pia ding hi. Siampipa in mawhna hanga biakna tuutal tawh ama a dingin kilemna bawlsak ding a, amah kimaisak ding hi.</row>
		<row book="3" chapter="16" verse="24" tag="">[24] Amah in a siangtho mun khatah, a pumpi tui sungah silin, a puante silh ding a, hong paikhia-in, ama meihal biakna le mite’ meihal biakna pia-in, ama a’ ding le mite a dingin kilemna bawl ding hi.</row>
		<row book="3" chapter="21" verse="9" tag="">[9] Siampipa khat peuhpeuh’ tanu in paktatna tawh amah le amah a kidaisak leh, ama pa a daisak ahi hi. Tua nu mei tawh kihallum ding hi.</row>
		<row book="4" chapter="3" verse="10" tag="">[10] Nangmah in Aaron le a tapate na seh ding a, amaute in a siampi nasep uh don ding uh hi. Ahih hangin midang khatpeuh in siampi nasep a sep leh, tua mi kithat ding hi,” a ci hi.</row>
		<row book="4" chapter="3" verse="32" tag="">[32] Siampi Aaron’ tapa Eleazar pen Levi mi makaite tungah a ukpi hi ding a, biakbuk a en mite’ nasepna vil ding hi.</row>
		<row book="4" chapter="4" verse="19" tag="">[19] A siangthopen nate nai-ah amaute a pai ciangun si loin a hinna dingun hih un. Aaron le a tapate pai-in a nasep ding uh le a van puak ding ciat uhah amaute seh ding uh hi.</row>
		<row book="4" chapter="5" verse="19-22" tag="">[19] Tua ciangin siampipa in amah kiciamsakin, ‘Na pasal’ ukna nuai-ah na om sungin, kuamah in nang hong luppih loin, nitna lamah a kihel lo na hih leh, hih tuisia panin suakta in. [20] Ahih hangin na pasal’ ukna nuai-ah om napi-in nangmah vakvai a, nang le nang kininsakin, na pasal ahi lo midang khat in nang hong luppih leh, [21] (siampipa in tua numei kiciamsak ding a, tua nu kiangah) TOPA in na pheipi teemsakin na pumpi a pawmsak ciangin, na mite lakah hamsia le kiciamna-a zat dingin TOPA in nang hong bawlin, [22] hih tuisia in na gil sung zui hen la, na pumpi pawmsakin na pheipi teemsak hen,’ ci ding hi. Tua ciangin numei in, ‘Amen, Amen,’ ci ding hi.</row>
		<row book="4" chapter="18" verse="5" tag="">[5] Israel mite tungah hehna a om nawn loh nadingin biakbuk nasep leh biakna tau nasep note in na sem ding uh hi.</row>
		<row book="4" chapter="31" verse="6" tag="">[6] Moses in amaute, minam khat panin tulkhat ciat, biakinn nate le pataukoh nadingin peengkulte siampi Eleazar’ tapa Finehas kengsakin ama makaihna tawh gal sungah a kuansak hi.</row>
		<row book="14" chapter="29" verse="34" tag="">[34] Ahih hangin siampite a mi tawmlua uh ahih manin meihal biaknate khempeuh a vun hawk khin zo lo uh a, siampi dangte a kisiansuah ma sungteng, a sanggam uh Levi mite in nasep a kizawh mateng amaute huh uh hi. Bang hang hiam cih leh kisiansuahna thu-ah siampite sangin Levi mite ngentel zaw uh hi.</row>
		<row book="14" chapter="30" verse="3" tag="">[3] Siampite mi a kicingzah ding amau kisiansuah nai lo uh a, mite zong Jerusalem-ah kikhawm nai lo uh ahih manin a hunin bawl thei lo uh hi.</row>
		<row book="14" chapter="36" verse="14" tag="">[14] A makai siampite le mi khempeuh zong tua bangmahin citak lo mahmah uh a, minam dangte’ kihhuainate zui uh hi. Amah in Jerusalem-ah a siangtho-in a koih TOPA’ biakinn amaute in ninsak uh hi.</row>
		<row book="15" chapter="1" verse="5" tag="">[5] Tua ciangin Judah le Benjamin sunga innkuan lutangte, le siampite le Levi mite, Jerusalem khua-a om TOPA’ biakinn a lamkik dingin a lungsim sung uhah Pasian in a suahsak mite khempeuh kithawi uh hi.</row>
		<row book="15" chapter="2" verse="36-39" tag="">[36] Siampite sung panin: Jeshua-te beh panin Jedaiah suante - zakua sawmsagih le thum ahi hi. [37] Immer suante - tulkhat sawmnga le nih ahi hi. [38] Pashhur suante - tulkhat zanih sawmli le sagih ahi hi. [39] Harim suante - tulkhat sawm le sagih ahi uh hi.</row>
		<row book="15" chapter="2" verse="61" tag="">[61] Siampite sung panin zong: Habaiah suante, Hakkoz suante, le Barzillai suante (amah in Gilead mi Barzillai tanute khat tenpihin tua min tawh a kilo pah) ahi uh hi.</row>
		<row book="15" chapter="2" verse="70" tag="">[70] Siampite, Levi mite, le mi pawlkhatte Jerusalem le a kiim nai-ah teng uh hi. Lasate, kongcingte, biakinn nasemte, le Israel mi khempeuh amau’ khuapi ciatah a teng uh hi.</row>
		<row book="15" chapter="3" verse="1-2" tag="">[1] A kha sagihna hong cin ciangin Israel mite amau’ khuapi ciatah teng khin uh ahih manin, khekhat khai bangin Jerusalem-ah hong kituah diam uh hi. [2] Tua ciangin Jozadak’ tapa Jeshua le a siampipihte, le Shealtiel’ tapa Zerubbabel le a behte hong kipan uh a, Pasian’ mi Moses thukham sungah a kigelh bangin meihal biaknate piak nadingin Israel Pasian biakna tau a bawl uh hi.</row>
		<row book="15" chapter="6" verse="20" tag="">[20] Siampite le Levi mite a vekpi-un kisiansuah khin uh a, a vekpi-un zehsiang khin uh hi. Tua hi a, amaute in sal suaksa a hong ciahkik khempeuh a’ ding, a siampipihte uh le amau mahmah a dingin Paisan tuuno a go uh hi.</row>
		<row book="15" chapter="7" verse="5-7" tag="">[5] a pa Abishua, a pa Finehas, a pa Eleazar, a pa siampi lianpen pa Aaron: [6] hih Ezra pen Babylon panin hong tungto hi. Amah pen Israel Pasian, TOPA in a piak Moses thukham a siam laithei mi khat ahi hi. TOPA ahi ama Pasian in ompih ahih manin ama nget khempeuh kumpipa in a pia hi. [7] Kumpi Artakzaksis in a uk a kum sagihna kumin Israel mite, siampite, Levi mite, lasate, kongcingte, le biakinn nasem pawlkhat zong, Jerusalem-ah Ezra tawh tungto uh hi.</row>
		<row book="15" chapter="7" verse="24" tag="">[24] Siampite, Levi mite, lasate, kongcingte, biakinn nasemte, ahih kei leh hih Pasian’ biakinn-a nasemte khat peuhpeuh tung panin siah ahi a, mangmu ahi a, losap ahi zongin lakna ding thu na neih lohna uh zong kong zasak uh hi, ka ci hi.</row>
		<row book="15" chapter="8" verse="24-25" tag="">[24] Tua ciangin siampi liante sung panin mi sawm le nih - Sherebiah, Hashabiah, le amau’ behte mi sawm ka tuamkoih hi. [25] Tua ciangin i Pasian’ biakinn nasep nadingin kumpipa le a thu lamlakte le a uliante le tua lai-a a om Israel mi khempeuh in a tuam khen ciat uh ngun le kham le umlebeelte, amaute tungah ka ap hi.</row>
		<row book="15" chapter="8" verse="29-30" tag="">[29] Siampi liante, Levi mite, le Israel mi beh lutangte’ muhin Jerusalem khua-ah TOPA’ biakinn dei sungah na puak dong mateng uh vilin kem un,” ka ci hi. [30] Tua ahih manin siampite le Levi mite in Jerusalem-a i Pasian’ biakinn-ah puak dingin ngun, kham, le umlebeelte a hong sang uh hi.</row>
		<row book="15" chapter="9" verse="1-2" tag="">[1] Hih thute khempeuh a kisep khit ciangin keima kiangah makaite pawlkhat hong pai-in, “Hih gam a teng gamdang mite’ nitna le Kanaan mite, Hit mite, Perez mite, Jebus mite, Ammon mite, Moab mite, Egypt mite, le Amor’ mite’ gamtat a kihhuaite panin Israel mi, siampite le Levi mite nangawn zong, a siangtho-in tuam om lo uh hi. [2] Amaute le a tapate un hih gam a teng minam dangte’ numeite tenpih uh a, tua thu hangin a siangtho minam pen tu-in gamdang mite tawh a kihel suak ta hi. Tua hi a, hih thu-ah makaite le thukhen uliante pen a khial masa ahi uh hi,” hong ci uh hi.</row>
		<row book="15" chapter="10" verse="5" tag="">[5] Tua ciangin Ezra dingin, a kigensa bangin amaute a gamtat nadingun a kiciam dingin siampi makaite, Levi mite, le Israel mi khempeuh sawl a, amaute zong a kiciam pah uh hi.</row>
		<row book="15" chapter="10" verse="18-19" tag="">[18] Siampite beh lak panin Jozadak’ tapa Jeshua le a sanggamte beh sung panin Maaseiah, Eliezer, Jarib, le Gedaliah-te in gamdang numei a tenpihna kimu hi. [19] Amaute in a zite a mak ding uh kiciam uh a, amau’ mawhna hangin biakna-in tuuhon panin tuutal khat hong paipih uh hi.</row>
		<row book="16" chapter="7" verse="39-42" tag="">[39] Siampite sung panin: Jeshua-te beh panin Jedaiah suante - zakua sawmsagih le thum ahi hi. [40] Immer suante - mi tulkhat sawmnga le nih ahi hi. [41] Pashhur suante - mi tulkhat zanih sawmli le sagih ahi hi. [42] Harim suante - mi tulkhat sawm le sagih ahi uh hi.</row>
		<row book="16" chapter="7" verse="63-73" tag="">[63] Siampite’ sung panin zong: Hobaiah suante, Hakkoz suante, Barzillai suante (amah in Gilead mi Barzillai’ tanute khat tenpihin tua min tawh a kilo pah) ahi uh hi. [64] Hih mite in khang ciaptehna sungah a kiciamteh mite lakah amau’ min a zon uh hangin mu lo uh ahih manin amaute a siang loin seh uh a, siampi nasep semsak thei lo uh hi. [65] Tua hi a, Urim le Thummim aisanna tawh ai san ding siampi khat a om matengin amaute in biakna an siangtho pente a nek loh nading uh gam ukpa in a gen hi. [66] Mi a vekpi-in tul sawmli tulnih zathum sawmguk pha a, [67] amaute’ nasem numei le pasal tulsagih zathum sawmthum le sagihte kisim lo lai hi. Tua banah amaute in lasa numei le pasal zanih sawmlinga nei uh hi. [68] Amau’ sakol zasagih sawmthum guk, a la-sakol uh zanih sawmli nga, [69] a kalaoh uh zali sawmthum nga, le a late uh tulguk zasagih sawmnih a pha hi. [70] Beh lutang mi pawlkhat in nasep nadingin nate pia uh hi. Gam ukpa in vanmanpha koihna-ah kham darik tulkhat, kuang-uk sawmnga, le siampipuan zanga sawmthum a pia hi. [71] Tua ciangin beh lutang pawlkhatte in vanmanpha koihna-ah kham darik tul sawmnih le ngun mina tulnih zanih a pia uh hi. [72] Tua ciangin midangte’ piakte pen kham darik tul sawmnih, ngun mina tulnih, le siampipuan sawmguk le sagih ahi hi. [73] Tua ciangin siampite, Levi mite, le mi pawlkhatte Jerusalem khua le a kiimah teng uh hi; kongcingte, lasate, biakinn nasemte, le Israel midangte amau’ khuapi ciatah a teng uh hi.</row>
		<row book="16" chapter="8" verse="9" tag="">[9] Tua ciangin a gam ukpa Nehemiah, laithei pa lah hi-in siampi lah ahi Ezra, le mite a hilh Levi mite in amaute khempeuh kiangah, “Tuni pen TOPA note’ Pasian a dingin biakna ni siangtho ahi hi; a kap a mau om kei un,” a ci hi. Bang hang hiam cih leh thukham kammalte a zak uh ciangin mi khempeuh kap uh hi.</row>
		<row book="16" chapter="10" verse="28" tag="">[28] A omlai Israel mite, siampite, Levi mite, kongcingte, lasate, biakinn nasemte, a zite a tapate le a tanute, thu teltheihna a nei, Pasian’ thukham hangin gamdang mite panin a tuam om mi khempeuh in</row>
		<row book="16" chapter="10" verse="33-38" tag="">[33] Eite’ Pasian’ biakinn-ah nasepna ding ahi Ompihna Anlum, a manmanin an tawh biakna, a manmanin meihal biakna, Sabbath ni, Khadet ni, a kiseh pawite, biakna letsongte, le Israel mite’ tangin a kibawlsak ahi kilemna bawl nadingin mawhna hanga biaknate, le i Pasian’ biakinn-ah sep ding a kisam dangte khempeuhah zat dingin kum simin shekel khat seh thum ah khat piak ding ka kiciam uh hi. [34] Tua ciangin thukham sunga a kigelh bangin a kiseh hunin a kumkumin TOPA eite’ Pasian’ biakna tau tungah cih dingin beh a banbanin i Pasian’ biakinn sungah sing a kitut nadingin siampite, Levi mite, le ko mi vekpite in sing pua ding sehna ai ka san uh hi. [35] I leitang panin a piang anpalte le singgah kungte panin a gah masa khempeuh a kumkumin TOPA’ biakinn-ah puak ding ka kiciam uh hi. [36] Thukham sunga kigelh mah bangin i Pasian’ biakinn-ah a om, i Pasian’ biakinn sungah na a sem siampite kiangah zong tapa upa pente le bawngte’ tacilte, le ganhonte’ tacilte, le tuuhonte’ tacilte paipih ding, [37] le annel lom meek masak pen siampite tungah puak ding, le gah nei sing khempeuh panin a gah masa, sathau le leenggahzu thakte khempeuh i Pasian’ biakinn sung vankoihna-ah puak ding, le lokhawhna khuaneute khempeuhah sawm-ah-khat a kaikhawmte pen Levi mite ahih manin leitang panin sawm-ah-khat khempeuh Levi mite kiangah puak ding ka kiciam uh hi. [38] Levi mite in sawm-ah-khat a khop uh ciangin Aaron’ suan siampite tawh hih khawm ding uh hi. Tua ciangin Levi mite in i Pasian’ biakinn sunga vankoihna a kilawm mun inndeite-ah sawm-ah-khat a ngah uh sung pan sawm-ah-khat puaksawn ding uh hi.</row>
		<row book="16" chapter="11" verse="20" tag="">[20] A omlai Israel-te, siampite, le Levi mite ahihleh Judah khuapi dangte-ah amau’ luah leitang ciatah teng uh hi.</row>
		<row book="16" chapter="12" verse="1-7" tag="">[1] Shealtiel’ tapa Zerubbabel le Jeshua tawh a hong ciahkik siampite le Levi mite: Seraiah, Jeremiah, Ezra, [2] Amariah, Maluk, Hattush, [3] Shekaniah, Rehum, Meremoth, [4] Iddo, Ginnethoi, Abijah, [5] Mijamin, Maadiah, Bigah, [6] Shemaiah, Joiarib, Jedaiah, [7] Sallu, Amok, Hikiah, le Jedaiah te ahi uh hi. Hihte pen Jeshua hun lai-in siampite le a sanggamte uh lakah a ukpite ahi uh hi.</row>
		<row book="16" chapter="13" verse="4-5" tag="">[4] Ahi zongin tua hun ma-in, i Pasian’ biakinn sunga vankoihna inndeite a uk dingin a kiseh, Tobiah tawh a kimeltheih siampi Eliashib in, [5] Levi mite, lasate, le kongcingte tungah piak dingin a kisawl an tawh biakna, paknamtui, umlebeelte, sawm-ah-khat a kipia an, leenggahzu, le sathau, le siampite a dingin a kipia nate a koihna ngei uh inndei lianpi khat, Tobiah a dingin bawlsak hi.</row>
		<row book="16" chapter="13" verse="13" tag="">[13] Tua ciangin tua vankoihna innte a kem dingin siampi Shelemiah, laithei Zadok, le Levi mi Pedaiah, le amaute a huh dingin Mattaniah’ tapa Zakkur, a tapa Hanan ka seh hi; bang hang hiam cih leh amaute mi muanhuai ahi uh hi. Amau’ nasep pen a sanggamte uh tungah amau’ tanh ciat uh a hawmkhia ding uh ahi hi.</row>
		<row book="16" chapter="13" verse="28-30" tag="">[28] Siampi lianpen pa Eliashib’ tapa Jehoiada’ tapate khat pen Horonaim khuami Sanbalat’ makpa na hi hi. Tua ahih manin keima kiang panin amah ka hawlkhia hi. [29] Ka Pasian aw, amaute in siampi nasepna le siampite le Levi mite’ thuciamna siasak uh ahih manin amaute thei ta in. [30] Tua bangin gamdang tawh a kizom nate khempeuh panin amaute ka siangsak a, siampite le Levi mite a nasep ngei mah uhah ka semsakkik hi.</row>
		<row book="19" chapter="110" verse="4" tag="">[4] TOPA in thu ciamzo a, ama ngaihsutna kheel lo ding hi. “Melkhizedek bangin a tawntungin siampi na hi hi,” a ci hi.</row>
		<row book="21" chapter="5" verse="6" tag="">[6] Khialkha ing, ci-in Pasian’ siampipa’ mai-ah na gen ding kisam kha ding ahih manin na kampauna hangin khialkha kei in. Tua bangin gamta khial lecin nangma tungah Pasian heh ding a, na sepsa khempeuh hong suksiatsak ding hi.</row>
		<row book="23" chapter="61" verse="6" tag="">[6] Ahih hangin note pen TOPA’ siampite hong kici ding a, mihingte in note pen i Pasian’ nasemte, ci-in hong gen ding uh hi. Minamte’ hauhna teng note in na ne ding uh a, amau’ hauhna teng note in na kisaktheihpih ding uh hi.</row>
		<row book="24" chapter="2" verse="8" tag="">[8] Siampite in, ‘ TOPA koi-ah om ahi hiam?’ ci-in dong lo uh hi. Thukham a theite nangawn in kei hong thei lo uh hi. Kei tungah kumpi uliante hong khial khin uh a, kamsangte in Baal min tawh thu genin kimanna a nei lo milimte a bia uh hi.</row>
		<row book="24" chapter="5" verse="30-31" tag="">[30] A dipkuathuai, a patauhhuai thu khat gam sungah a piang khinzo hi. [31] Kamsangte in thuman gen lo uh a, siampite in zong amau’ ut bangun a uk uh hi. Ka mite in phamawh sa lo sawnsawn uh hi. A tawpna hun hong tun ciangin bang cih ding uh ahi hiam, TOPA in ci hi, ci-in gen in,” hong ci hi.</row>
		<row book="24" chapter="23" verse="11" tag="">[11] TOPA in a cihin-ah, “Kamsangte le siampite in Pasian a zahtak kei uh hi. Ka biakinnsung nangawnah amau’ gitlohna ka mu hi.</row>
		<row book="24" chapter="29" verse="1" tag="">[1] Jerusalem khua panin Nebukhadnezzar in Babylon khua-ah salin a paikhiatpih uliante, siampite, kamsangte, le mi khempeuhte’ tungah lai khat ka khak hi.</row>
		<row book="26" chapter="22" verse="26" tag="">[26] A siampite un ka thukham palsatin, a siangtho biakna nate ninsak uh hi. A siangtho biakna nate le a mawkmawk nate khenna mel nei lo uh a, a tate uh tungah a siang le a nin a kilamdanna zong hilh lo uh hi. Sabbath-te zong donin nei lo uh hi. Tuate khempeuh hangin Israel mite in kei hong zahtak lo uh hi.</row>
		<row book="26" chapter="40" verse="46" tag="">[46] leilu lam a nga inndei pen biakna tau-ah na a sem siampite-a’ ding ahi hi. Tua siampite khempeuh pen Zadok’ suan Levi mite vive ahi uh hi. Ama na a sem dingin TOPA’ omna-ah amaute bek kipaisak hi, hong ci hi.</row>
		<row book="26" chapter="42" verse="14" tag="">[14] Siampite in TOPA tungah biakna pia-in biakinn sungah a lut khit uh ciangin a pualamah a pusuah nop uhleh, TOPA tungah biakna a piak laitakun a silh uh puante suahin hih inndeite sungah koih ding uh hi. Tua lai panin puan dang silhin midangte omna-ah pai thei pan uh hi,” hong ci hi.</row>
		<row book="26" chapter="44" verse="17-20" tag="">[17] A tual sungnung paina kongpi-ah a lut uh ciangin saihadial puan silh ding uh hi. Tual sungnung sung le biakinn sungah na a sep laitakun samul puan peuhmah silhlo ding uh hi. [18] Amaute in saiha dial puan khimin, saihadial puan tengin, khua-ul a suaksak thei kawnggak gak lo ding uh hi. [19] Midangte a omna biakinntual puanungah a pusuah ma-un, biakinn sungah na a sep laitakun a zat uh puante suahin inndei siangtho sungah nusia ding uh hi. Tua lai panin amaute in puan dangte silhin pusuak ding uh hi. Tua hikeileh a biakna puan siangthote un midangte lawhkha ding hi. [20] “Amaute in a sam uh mettol lo ding uh a, a saulua-in zong hawi lo ding uh hi. A kilawm ciang bekin met ding uh hi.</row>
		<row book="26" chapter="44" verse="22-23" tag="">[22] Meigong numei ahi a, a kimasa numei ahi zongin zi-in nei lo ding uh a, Israel nungak, ahih kei leh siampite’ zi meigongte bek tenpih thei ding uh hi. [23] “Amaute in ka mite tungah, biakna na a siangtho le a mawkmawk nate, le a nin le a siang nate a kilamdanna hilh ding uh hi.</row>
		<row book="26" chapter="45" verse="4" tag="">[4] Hih a kisehkhia mun sungteng pen biakna leitang siangtho hi ding a, TOPA’ biakinn sungah na a sem siampite a’ ding hi ding hi. Hih mun sungteng pen siampite’ inn lamna ding mun le biakinn lamna ding mun siangtho hi ding hi.</row>
		<row book="26" chapter="48" verse="10-14" tag="">[10] Siampite in hih a siangtho leitang sung panin tanh ngah ding uh a, leilu lampang le leitaw lampang tai sawm tuak hi-in, nisuahna lam le nitumna lampang tai li tuak hi ding hi. Siampite’ ngahna sung hih leitang laizangah TOPA’ biakinn om ding hi. [11] Hih munteng pen Zadok’ suanlekhak siampite a’ ding ahi hi. Bang hang hiam cih leh Israel midangte a gamtat khialh uh ciangin Levi midangte bangin va zui lo uh a, hih mite in citakin keima na hong sem uh hi. [12] Tua ahih manin Levi midangte zomah hih bangin a mun tuam diak khat nei ding uh a, tua mun a siangtho pen mun khat hi ding hi. [13] Hih siampite’ zomah Levi mite in leitang ngah ding uh a, a sauna tai sawm hi-in, a zaina tai li hi ding hi. [14] TOPA tungah a kipia hih leitang siangtho pen, leitang khempeuh panin a hoihpen mun hi a, hih leitang sung panin mun khat peuhpeuh, kizuak thei lo, adang tawh zong kikhek thei lo, midang tungah zong kipia thei lo ding hi. Hih leitang pen a siangtho leitang hi a, TOPA -a’ ahi hi.</row>
		<row book="28" chapter="4" verse="6" tag="">[6] Ka mite in kei hong phawk lo uh ahih manin ka susia ding hi. No siampite in kei hong phawknuam loin, ka thuhilhnate nial na hih manun ka siampi dingin kong deih nawn kei a, na tate uh zong siampi-in ka zang kei ding hi.</row>
		<row book="38" chapter="6" verse="13" tag="">[13] Amah pen TOPA’ biakinn a lam ding pa hi a, kumpite’ ngah theih minliatna ngahin, ama mite uk ding hi. Ama kumpi tokhom gei-ah siampi khat om ding a, kithutuakin, kilemin na semkhawm ding uh hi,” ci hi,’ va ci in.</row>
		<row book="39" chapter="2" verse="7" tag="">[7] Siampite’ nasep pen Pasian a manin theih nading a hilh ding uh ahi hi. Amaute pen, Vanglian TOPA’ kamtaite ahih manun, mite in keima deihna a theih nadingun amaute’ tungah thu a dot ding uh ahi hi.</row>
		<row book="40" chapter="8" verse="4" tag="">[4] Tua ciangin Jesuh in ama kiangah, “Hih thupiang kuama kiangah gen masa loin siampipa kiangah va paisuak pahin va kivelsak inla, na damkhitna thu mi khempeuh in a theih nadingin Moses thupiakna tawh kizui-in biakna va pia in,” ci-in a vaikhak hi.</row>
		<row book="40" chapter="27" verse="1" tag="">[1] A zingsang ciangin siampi liante le upate in Jesuh a thah nading uh a vaihawm uh hi.</row>
		<row book="41" chapter="1" verse="44" tag="">[44] “Hih thu kuama kiangah gen kei in. Siampipa kiangah paisuak pahin amah kivelsak in. Tua ciangin na damsiangna thu mi khempeuh in a theih nadingin Moses thupiaksa bangin biakpiakna bawl in,” a ci hi.</row>
		<row book="42" chapter="1" verse="5" tag="">[5] Judea gam a hong uksawn kumpi Herod hun laitakin siampi Abijah’ pawlte’ sung panin Zekhariah minnei siampi khat a om hi. A zi’ min Elizabeth hi a, amah zong Aaron’ suan ahih manin siampi nam mah ahi hi.</row>
		<row book="42" chapter="1" verse="8-13" tag="">[8] Nikhat, ama pawlte’ sep hun ding a tun ciangin Zekhariah in Pasian’ mai-ah siampi nasep a sem hi. [9] Siampite’ hih ngeizel bangin biakna tau tungah, paknamtui kua in hal ding, ci-in ai a kisan ciangin Zekhariah in a ngah hi. Tua ahih manin Topa’ biakinn sungah amah lut a, [10] amah in paknamtui halin a om laitakin mihonpi dangte a pualamah thungenin na om uh hi. [11] Tua laitakin Topa’ vantungmi khat ama kiangah hong kilang a, paknamtui a kihalna biakna tau taklam pangah a ding hi. [12] Zekhariah in vantungmi a muh ciangin lamdangsa mahmah a, a lau mahmah hi. [13] Ahi zongin vantungmi in ama kiangah, “Zekhariah aw, lau kei in. Pasian in na thungetna hong zakhin a, na zi Elizabeth in tapa khat a nei ding hi. A min dingin Johan na phuak ding hi.</row>
		<row book="42" chapter="5" verse="14" tag="">[14] Tua ciangin Jesuh in ama kiangah, “Hih thu kuamah dang kiangah gen kei in. Siampipa kiangah paisuakpah inla kivelsak in. Tua ciangin na damna thu a kilat nadingin Moses thupiak mah bangin biakna pia in,” ci-in thu a pia hi.</row>
		<row book="42" chapter="22" verse="2-6" tag="">[2] Siampi liante le Thukham hilh siate in mihonpite kihta uh ahih manin kuama theih lohin Jesuh a kithah theih nading lampi a zong uh hi. [3] Tua ciangin sawm le nihte sung panin Iskariot tapa Judas sungah Satan hong lut hi. [4] Tua ahih manin Judas va paikhia a, siampi liante le biakinncing palikmangte tawh va kiho uh a, amaute’ khut sungah Jesuh a piaktheihna dingzia a kikum uh hi. [5] Amaute na nuam mahmah uh a, sum tawh guaih dingin thuciam a na pia uh hi. [6] Judas zong thukim a, mihonte’ theih lohin amaute’ khut sungah Jesuh a piaktheih nading lampi zon ding a kipan pah hi.</row>
		<row book="42" chapter="22" verse="66-69" tag="">[66] Khua a vak ciangin upate, siampi liante, le Thukham hilh siate hong kikhawm uh a, uliante mai-ah Jesuh hong kipaipih hi. [67] Amaute in, “Khrih na hi hiam, hong gen in,” ci-in a dot uh ciangin Jesuh in, “Kong gen hangin nong um kei ding uh a, [68] thu kong dot hangin zong nong dawng kei ding uh hi. [69] Ahi zongin tu a kipanin a Vanglian Pasian’ taklamah Mihing Tapa tu ding hi,” ci-in a dawng hi.</row>
		<row book="43" chapter="18" verse="15-19" tag="">[15] Simon Peter le a nungzui dang khat in zong Jesuh a zui uh hi. Hih a nungzui dang khat pa le siampi lianpen pa kithei uh ahih manin siampi lianpen pa’ inntual dongah Jesuh tawh a lutkhawm hi. [16] Ahi zongin Peter ahihleh kong pualamah a khawl hi. Tua ahih manin siampi lianpen pa tawh a kithei nungzui dang khat pa zong va pai kikin kongcing numei a hopih khit ciangin Peter zong a tumpih hi. [17] Kongcing numei in Peter kiangah, “Hih mipa’ nungzuite khat hi lo na hi hiam?” a cih leh, “Ka hi kei hi,” ci-in a dawng hi. [18] Khua dam mahmah ahih manin nasemte le palikte in meihol cih a, tua mei awi-in a kiimah ding uh ahih manin Peter zong va pai-in mei awi-in amaute tawh a dingkhawm hi. [19] Siampi lianpen pa Annas in Jesuh kiangah ama nungzuite thu le a thuhilhna tawh kisai thu a dong hi.</row>
		<row book="43" chapter="19" verse="15-16" tag="">[15] amaute in, “That in, that in, singlamteh tungah that in,” ci-in a kiko uh hi. Pilat in, “Na Kumpipa uh that mawk ding ka hi hiam?” a cih ciangin siampi liante in, “Rom gam khempeuh a uk Kumpipa simloh kumpi dang ka nei kei uh hi,” ci-in a dawng uh hi. [16] Tua ahih ciangin singlamteh tungah thah dingin amaute’ khut sungah Jesuh a pia ta hi.</row>
		<row book="44" chapter="3" verse="26" tag="">[26] Eite khempeuh i gitlohna panin kikheelin thupha a hong piaktheih nadingin Pasian in a Nasem dingin Jesuh teelin, eite kiangah a hong sawl masa ahi hi,” ci-in thu a gen hi.</row>
		<row book="44" chapter="5" verse="21-28" tag="">[21] Ama gen mah bangin sawltakte zong zingsang ciangin biakinn-ah pai-in thuhilh ding a kipan uh hi. Siampi lianpen pa le ama kikholhpihte in ulian kikhopna a cingtaak khat a omtheih nadingin Jew mi upa khempeuh a kikhop nadingun a sam uh hi. Tua khit ciangin thong panin sawltakte va kai-in uliante mai-ah a hong paipih nadingun palikte a sawl uh hi. [22] Ahi zongin thongah palikte a va tun uh ciangin sawltakte na om lo hi. Tua ahih manin uliante kiangah kileh kikin, [23] “Thongah ka tun uh ciangin a kongkhakte limtak mahin tawh kikalh a, thongcingte in zong kongpi-ah limtak mahin a na cing ka mu uh hi. Ahi zongin thong kong ka hon uh ciangin a sungah kuamah na om lo hi,” ci-in a zasak uh hi. [24] Biakinn ukpa le siampi liante in hih thu a zak uh ciangin hih sawltakte a bangci thu hi ding hiam, ci-in lamdang a sa mahmah uh hi. [25] Tua laitakin mi khat hong pai-in amaute kiangah, “Thong sungah na khum uh mite in tu mahmahin biakinn sungah thuhilhin om uh hi,” ci-in a hong gen hi. [26] Tua ciangin biakinn ukpa le a mite va pai-in sawltakte hong paipih kik uh hi. Mihonte in suang tawh amaute a dengawp khak ding lau uh ahih manin sawltakte ngongbawl loin thudam tawh a paipih uh hi. [27] Tua ciangin uliante mai-ah sawltakte dingsak uh a, siampi lianpen pa in sawltakte kiangah thu genin, [28] “Hih mipa’ min tawh thu na hilh nawn loh nadingun khauhtakin thu kong pia uh hi. Tu-in na gamtatnasate uh thei un. Jerusalem khuasung khempeuhah thu na genthang uh a, ama sihna pen kote nong ngawh nuam uh hi,” a ci hi.</row>
		<row book="44" chapter="6" verse="7" tag="">[7] Tua bangin Pasian’ thu kizelin hong khang semsem hi. Jerusalem khua sungah thu um mi tampi tak hong kibehlap a, siampi tampi tak in zong Lungdamna Thu a hong um uh hi.</row>
		<row book="44" chapter="22" verse="5" tag="">[5] Hih ka thugente a man ahihna thu, siampi lianpen pa le upa khempeuh in hong genthei ding uh hi. Damaskas khua-a om i Jew mipihte ka lah dingin amaute in lai hong pia uh ahih manin, upate in gim a piaktheih nadingun tua khua-a om thu um mite manin sikkhau khihin Jerusalem khua-ah a ciahpih dingin ka va pai hi.</row>
		<row book="44" chapter="22" verse="30" tag="">[30] Jew mite in bang hangin Paul mawhsak ahi uh hiam, ci-in teltakin galkap mangpa in theinuam ahih manin a zing ciangin Paul a khihsakna sikkhaute sutsak a, siampi liante le upate thu kikupna a nei dingin a samsak hi. Tua ciangin Paul paikhiatpihin uliante mai-ah a dingsak hi.</row>
		<row book="44" chapter="23" verse="5" tag="">[5] Paul in, “Lawmte aw, siampi lianpen pa ahihlam ka thei kei hi. Lai Siangtho in, ‘Na mite uh a ukpa na gensia kei ding uh hi,’ ci hi,” ci-in a dawng hi.</row>
		<row book="58" chapter="2" verse="17" tag="">[17] Tua ahih manin mihingte’ mawhna a kimaisak theih nadingin Pasian’ na a sepna-ah mite a dingin hehpihna le cihtakna tawh Siampi Lianpen a suahtheih nadingin a sanggamte tawh a kibangin mihing lim a hong puak ding a kisam ahi hi.</row>
		<row book="58" chapter="3" verse="1-2" tag="">[1] Tua ahih manin Pasian’ sapna a ngah mi siangthote aw, eite’ upna thu tawh kisai-ah Siampi Lianpen a sem dingin Pasian’ sawltak Jesuh’ thu ngaihsun dih un. [2] Pasian’ inn sungah na a sepna-ah Moses a cihtak mah bangin hih siampi nasep a sem dingin a seh Pasian’ tungah Jesuh a citak hi.</row>
		<row book="58" chapter="4" verse="14-15" tag="">[14] Tua ahih manin eite in Pasian’ omna vantung a va tung khinsa, Siampi Lianpen ahi Pasian’ Tapa Jesuh neikhin ihih manin i sansa upna thu kiptakin len ni. [15] Eite’ neih Siampi Lianpen pa in i ginat lohna-ah eite a hong hehpih thei lo ding hi lo hi; eite mah bangin ze-etna khempeuh a thuak hi a, ahi zongin mawhna a bawl lo ahi hi.</row>
		<row book="58" chapter="5" verse="1-10" tag="">[1] Siampi lianpen ahi peuhpeuh mipa pen a mite’ mawhna hangin Pasian’ tungah biakna le letsong a piaksak dingin ama mipihte lak panin kiteelin nasep a kiguan’ ahi hi. [2] Amah zong lam tampi-ah a ginalo thei mi mah ahih manin thu thei lo mite le a khial mite tungah lungnem takin na sem thei hi. [3] Amah zong miginalo mi mah ahih manin mite’ mawhna hangin biakna a pia hi bek loin ama mawhna mahmah hangin zong biakna a pia ahi hi. [4] Tua bangin pahtawina a nei siampi lianpen nasep pen a sem dingte amau utthu tawh a kisehtawm mawk hi lo hi; siampi lianpen a sem dingin amahmah a kisehtawm hi lo a, Aaron a kisap mah bangin Pasian in amah a seh ahi hi. [5] Tua mah bangin Khrih zong, amahmah in siampi lianpen nasep a semtawm mawk hi loin Pasian in ama kiangah, “Nang, ka Tapa na hi hi. Tuni-in na Pa ka suak hi,” na ci hi. [6] Mun dang khatah zong, “Melkhizedek siampi gui zui-in a tawntungin siampi na hi ding hi,” na ci lai hi. [7] Leitungah mihingin Jesuh a omlai-in sihna panin amah a honkhia thei ding Pasian tungah thu ngenin khitui naptui tawh thumin na kiko hi. [8] Amah, Pasian’ Tapa hinapi-in a thuakna tawh thumang ahih theih nading a na kisin hi. [9] Tua bangin a cingtaak mi a suahkhit ciangin ama thu a mang mite khempeuh a dingin tawntung hotkhiatna a kipatna hong suak a, [10] Melkhizedek gui zui-in siampi lianpen dingin Pasian in a bawl hi.</row>
		<row book="58" chapter="6" verse="20" tag="">[20] Tua lai munah eite’ tangin Jesuh na ma tun khinta a, siampi Melkhizedek gui zui-in a om tawntung ding siampi lianpen a suak hi.</row>
		<row book="58" chapter="7" verse="1-5" tag="">[1] Abraham in a galsimna ah kumpite thatin gualzo-in a hong ciah ciangin A Lianpen Pasian’ siampi ahih banah Jerusalem khua kumpi zong ahi Melkhizedek in Abraham na dawnin thupha a pia hi. [2] Abraham in a na ngah khempeuh sung panin Melkhizedek tungah sawm-ah-khat a pia hi. Melkhizedek min a khiatna in, “Thuman Kumpi,” a cihna hi phot a, tua banah Jerusalem khua kumpi zong hi lai ahih manin ama min pen, “Kilemna Kumpi,” cihna zong ahi hi. [3] Melkhizedek’ pa le a nu a kipanin a suahna thu, a sihna thu, le a khang tangthu peuhmah a kiciamtehna om lo ahih manin Pasian’ Tapa tawh a kibang hi a, siampi mah hi tawntung paisuak hi. [4] Tua ahih manin bangzah takin milian ahihna thu na thei uh hi. I pupi Abraham nangawn in zong gal sungah a ngah nate sung panin ama tungah sawm-ah-khat na pia hi. [5] Levi suanlekhak sung panin siampi a sem mite pen Abraham’ suanlekhak mah hinapi-in, amau mipih Israel-te tung panin sawm-ah-khat a lak nadingun Thukham a na kibawl hi.</row>
		<row book="58" chapter="7" verse="11-17" tag="">[11] Israel mite in Levi’ suanlekhak siampite tungtawnin Thukham ngah uh hi. Levi’ suanlekhak siampite’ nasepna kicingtaak hileh Melkhizedek siampi nam zui-in siampi namdang a pian ding kisam nawn lo ding a, Aaron gui zui-in siampi omsa a kimangpah ding ahi hi. [12] Siampi nam kikheel ahih manin a thukham zong a kikheel ding kisam hi. [13] Hih bang thute a kigenna i Topa pen a namtuam khat hi a, ama phung sung panin biakna tau-ah siampi na a sem khat beek om lo hi. [14] I Topa pen Judah suan sung panin a piang ahih manin Moses in siampi thu a na gen ciangin hih Judah minam genin na nei lo hi. [15] Melkhizedek tawh a kibang siampi namtuam khat hong pian’ ciangin hih thu hong kitelpha semsem hi. [16] Amah pen mihingte’ bawl ngeina zui-in siampi a suak hi lo a, a si thei lo nuntak tawntungna vang tawh siampi a suak ahi hi. [17] Bang hang hiam cih leh Lai Siangtho in, “Melkhizedek nam bangin tawntung siampi na hi hi,” na ci hi.</row>
		<row book="58" chapter="7" verse="20-28" tag="">[20] Tua banah Pasian’ kiciamna zong hong omlai hi. Midangte siampi-in a kibawl laitakin tua bang kiciamna na om lo hi. [21] Ahi zongin Pasian in Jesuh kiangah, “Topa in a lungsim a kheel loh nading limtakin kiciam khin a, ‘Nang, tawntung siampi na hi hi,’” na ci ahih manin kiciamna tawh Jesuh siampi a na suak ahi hi. [22] Hih bangin a kilamdang diakin a kibawlna in Jesuh pen kiciamna hoihzaw ahihna thu hong kilangsak hi. [23] A kilamdanna a dang khat in: Siampi dangte pen sithei-in a nasep zom paisuak thei lo ahih manin a mi malin tampi pha uh hi. [24] Ahi zongin Jesuh nungta tawntung ahih manin midang tungah a nasep ki-ap nawn loin amahmah in siampi nasep sem paisuak hi. [25] Tua hi a, mite a dingin a thumsak thei dingin amah nungta tawntung ahih manin ama tungtawnin Pasian kiang a zuante khempeuh, tu a kipanin a tawntungin a honkhia thei ahi hi. [26] Tua bangin a siangtho, paubaanna a nei lo, vantungah a lian penin a kikoih Siampi Lianpen Jesuh i neih a hoih mahmah ahi hi. [27] Siampi lianpen dangte in nisimin amau’ mawhna hangin biakna pia masa-in, tua ciangin midangte’ mawhna hangin a piak niloh bang hi loin, amah khatvei bek a kipiakna tawh a tawntung adingin a kimang paisuak ahi hi. [28] Moses Thukham in siampi lianpen a sem dingin cingtaakna a nei thei lo mihing mah na seh a, ahi zongin tua Thukham nungah a hong piang Pasian’ thuciamna in a tawntungin a cingtaakin a kibawl Tapa, Siampi Lianpen dingin kiciamna tawh a na seh hi.</row>
		<row book="58" chapter="8" verse="1-6" tag="">[1] Tu-in i gennop thu pen hih bang ahi hi: Vantungah Pasian’ tokhom taklamah a tu tua bang Siampi Lianpen khat a nei ihi hi. [2] Amah in, mite’ bawl ahi lo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem ahi hi. [3] Pasian tungah letsong a tuamtuamte a pia ding le ganhing tawh biakna a pia dingin siampi lianpen a sem peuhpeuhte a kiseh ahih mah bangin eite’ Siampi Lianpen pa in zong bangkhat teitei a piak ding kisam hi. [4] Jew Thukham tawh kizui-in Pasian tungah letsongte a pia ding siampite om khinta ahih manin leitungah Jesuh a omlai hileh siampi hithei het lo ding hi. [5] Leitung a siampite’ sepsepte pen vantungah a om thu, a limin a sem uh ahi hi. Bang hang hiam cih leh Moses in Puanbuk lam ding a kipat ciangin Pasian in, “Mual tungah i om lai-in a lim ding khempeuh kong lah bang teekteekin a kihih nadingin na thei in,” na ci hi. [6] Tua ahih manin Pasian le mite kikalah Jesuh in a bawl thuciamna pen na a hoihzaw piak nading thuciamna ahih mah bangin Jesuh tungah a kipia siampi nasep pen siampi dang khempeuhte’ sep sangin a lianzaw ahi hi.</row>
		<row book="58" chapter="9" verse="6" tag="">[6] Hih bang tengin a kibawl khit ciangin a dei puanung sungah nisim a nasep uh a sem dingin siampite a lut hi.</row>
		<row book="58" chapter="9" verse="25-26" tag="">[25] Kum simin Siangtho Pen Munah Jew Siampi Lianpente amau’ sisan ahi lo, ganhing sisan tawh a pai zelzel bangun amah va pai themthum lo hi. [26] Tua bangin va pai zelzel hileh leitung piancil a kipanin a va thuak zelzel ding ahi hi. Ahi zongin amah biakna-in a va kipiakna hangin a kimang paisuak a suahtheih nadingin mawh maisak nadingin hun bei kuan ciangin amah khatvei a va kipia hi.</row>
		<row book="60" chapter="2" verse="9" tag="">[9] Ahi zongin note pen Pasian in a hong teelkhiat minam, Kumpi siampi pawl, a siangtho minam, Pasian’ mite na hi uh a, khuamial sung panin a lamdang mahmah ama khuavak sungah a hong samkhia pa’ nasepna a lamdangte a genkhia dingin Pasian in a hong teel mite na hi uh hi.</row>
		<row book="66" chapter="1" verse="6" tag="">[6] ama Pa Pasian’ na a sem dingin siampi le kumpi za-ah a hong koih hi. Tua Jesuh in minthanna le vangliatna nei tawntung tahen. Amen.</row>
		<row book="66" chapter="5" verse="10" tag="">[10] Pasian’ na a sem dingin siampi za le kumpi za na pia a, amaute in leitung ukin a om ding uh hi,” a ci uh hi.</row>
		<row book="66" chapter="20" verse="6" tag="">[6] Hih thawhkikna masa sungah a kihel mite pen Pasian’ mi siangtho hi a, a hampha mahmah ahi uh hi. Nihvei sihna in tua bang mite bangmah cihzo nawn lo ding a, amaute pen Pasian le Khrih’ siampite hi ding uh a, amah tawh kum tulkhat sung ukna aana nei ding uh hi.</row>
	</category>
	<category id="106">
		<row book="1" chapter="14" verse="18-20" tag="">[18] Tua ciangin Jerusalem kumpipa Melkhizedek in an le leenggahzu hong pusuah hi. Amah pen Sang Pen Pasian’ siampi zong ahi hi. [19] Amah in thupha pia a, “Vantung le leitung a bawl, Sang Pen Pasian in Abram thupha pia hen! [20] Na galte na khut sungah a hong pia Sang Pen Pasian in thupha ngah hen,” a ci hi. Abram in na khempeuh sawm-ah-khat ama tungah a pia hi.</row>
		<row book="2" chapter="26" verse="31-33" tag="">[31] “A dum, a dupsan, a ausan, a kopin a kikhuk khau hoih kigan tawh dalna puan khat na bawl ding a, hoihtakin a kibawl kherub-te tawh kizem ding hi. [32] Ngun tawh kibawl bullen lite tungah a om, kham kibawl vankhaina nei-in, kham tawh a kizut singkha khuampi lite tungah na khai ding hi. [33] A kilhnate-ah dalna puan khai sukin, dalna puan sung tua lai munah thuciamna singkuang na koih ding a, dalna puan in siangtho pen mun panin siangtho mun khen ding hi.</row>
		<row book="2" chapter="30" verse="6" tag="">[6] Nangmah tawh ka kituah nading mun, thuciamna tunga a om hehpihna tokhom mai, thuciamna singkuang kiangah a om dalna puan mai-ah biakna tau na koih ding hi.</row>
		<row book="2" chapter="36" verse="35-36" tag="">[35] Amaute in a dum, a dupsan, a ausan khaute le a kopin a kikhuk a kigan puan hoih tawh dalna puan a bawl uh hi. Hoihtakin a kibawl kherub-te tawh amaute in tua dalna puan a zem uh hi. [36] Tua puan a dingin amaute in singkha khuampi li bawl uh a, kham tawh tua khuampite a zut uh hi. A vankhainate pen kham hi a, tua khuamte a dingin ngun bullen li a sung uh hi.</row>
		<row book="2" chapter="40" verse="3" tag="">[3] Tua buk sungah thuciamna singkuang na koih ding a, dalna puan tawh singkuang na dal ding hi.</row>
		<row book="2" chapter="40" verse="21" tag="">[21] Biakbuk sungah singkuang paipihin, kongpuankhai dalna puan khai a, thuciamna singkuang a dal hi.</row>
		<row book="3" chapter="16" verse="2" tag="">[2] TOPA in Moses kiangah, “Thuciamna singkuang tunga om hehpihna tokhom mai, dalna puan sunglam a siangtho munah a hunlopi-in hong pai nawn loh nadingin na sanggampa Aaron kiangah gen in. A hunlopi-in hong pai leh amah si ding hi. Bang hang hiam cih leh tua mun pen hehpihna tokhom tunga meii sungah kei ka kilatna mun ahi hi.</row>
		<row book="3" chapter="16" verse="16-17" tag="">[16] Amah in tua bangin Israel mite’ nitna hang, amau’ thu palsatna hang, le amau’ khialhna khempeuh hangin siangtho mun adingin kilemna bawl ding hi. Amah in amau’ nitna sungah amau tawh a omkhawm kikhopna buk a dingin tua mah bangin a bawl ding hi. [17] Siangtho munah kilemna bawl dingin amah tumin ama a’ ding, a innkuanpihte a’ ding, le Israel mihonte khempeuh a dingin kilemna a bawl khit hong paikhiat matengin kikhopna buk sungah kuamah om lo ding hi.</row>
		<row book="11" chapter="6" verse="16" tag="">[16] Amah in sual panin innsun dong inn nunglam pi sawmthum taamtak peekte tawh lam a, amah in siangtho pen mun, biakinn sungnung dingin a inn sungah a bawl hi.</row>
		<row book="11" chapter="6" verse="19" tag="">[19] Amah in TOPA’ Thuciamna Singkuang koih nadingin a sungtawng penah biakinn sungnung a bawl hi.</row>
		<row book="11" chapter="6" verse="31-32" tag="">[31] Biakinn sungnung lut nadingin amah in oliv sing kongkhak peekte a bawl hi; a bangtung zawl le kongkhak khuamte in kiu nga piangsak hi. [32] Amah in kherub-te, nisuh kungte, le pakpalh lim kibawlte tawh oliv sing kongkhak peek nihte a tuam hi; amah in tuate kham tawh zut a, kherub-te le nisuh kungte tungah kham a theh hi.</row>
		<row book="11" chapter="8" verse="3-9" tag="">[3] Israel upate khempeuh hong pai uh a, siampite in Thuciamna Singkuang la-in Biakinn-ah paipih uh hi. [4] Tua ciangin amaute in kikhopna buk, le puanbuk sunga om a siangtho nazatte khempeuh a paipih uh hi. Siampite le Levi mite in tuate paipihto uh hi. [5] Thuciamna Singkuang mai-ah a kikhawm Kumpi Solomon le Israel mihonte khempeuh in biakna-in tuu le bawngtalte tampi tak pia uh ahih manin tuate a phazah kisim zo lo hi. [6] Tua ciangin siampite in a kherub-te’ kha nuai, siangthopen mun sung, biakinn sungnung lama ama munah TOPA’ Thuciamna Singkuang paipih uh hi. [7] Kherub-te in Thuciamna Singkuang omna mun tungah a kha uh zak ahih manin Thuciamna Singkuang le a zawlte tungah kherub-te in khuhna piangsak uh hi. [8] A zawlte sau mahmah ahih manin biakinn sungnung mai siangtho mun panin a zawl mongte kimu a, ahih hangin a pualam panin kimu thei lo hi. Tuni dongin tua san takah tuate om hi. [9] Tua Thuciamna Singkuang sungah, Egypt gam panin a paikhiat lai-un TOPA in Israel mite tawh thuciamna a bawlna Horeb-ah Moses in suangpek nih a koih simloh bangmah dang om lo hi.</row>
		<row book="14" chapter="3" verse="8-10" tag="">[8] Tua ciangin amah in siangtho pen mun bawl hi. A dung pen a vai tawh kizui-in pi sawmthum hi a, a vai zong pi sawmthum mah ahi hi. Amah in kham hoih talen zaguk tawh a zut hi. [9] A kilhnate a gihna kham shekel sawmnga ahi hi. Tua ciangin amah in a inn dawl tungnungte kham tawh a zut hi. [10] Amah in siangtho pen mun sungah sing kherub nih bawlin kham tawh tuate zut hi.</row>
		<row book="14" chapter="3" verse="14" tag="">[14] Tua ciangin amah in a dum, a ausan, le a dupsan puante, le saihadial puan tawh a dalna puan bawl a, tua tungah kherub-te a bawl hi.</row>
		<row book="14" chapter="5" verse="7-9" tag="">[7] Tua ahih ciangin siampite in kherub-te’ kha nuai, siangtho pen mun sung, biakinn sungnung sung ama munah TOPA’ Thuciamna Singkuang a paipih uh hi. [8] Kherub-te in Thuciamna Singkuang tungah a khate uh zak uh ahih manin kherub-te pen Thuciamna Singkuang le a zawlte tungah khuhna khat a suak uh hi. [9] A zawlte sau ahih manin siangtho mun panin biakinn sungnung mai-ah a mongte kidawk a, ahih hangin a pualam panin kimu thei lo hi; tuni dongin tua lai-ah tuate om hi.</row>
		<row book="19" chapter="28" verse="2" tag="">[2] Siangtho pen mun lamah ka khutte hong laamto a, nangma kiangah huhna kong nget mah bangin kong thumna aw hong za in.</row>
		<row book="26" chapter="41" verse="4" tag="">[4] Tua inndei sungnung a teh ciangin a dung a vai pi sawmthum le li tuak a pha hi. Tua ciangin amah in kei kiangah, “Hih lai pen Siangtho Pen Mun ahi hi,” hong ci hi.</row>
		<row book="26" chapter="45" verse="3" tag="">[3] Hih biakna leitang siangtho sung panin siangtho pen mun le biakinn mun dingin a saulam tai sawm, a zailam tai li kisehkhia ding hi.</row>
		<row book="40" chapter="27" verse="51" tag="">[51] Tua laitakin biakinn sung deina puan, a lu panin a taw dongin kikekin phelnih a suak hi. Zin zong lingin suangtumpite kitam hi.</row>
		<row book="42" chapter="22" verse="69" tag="">[69] Ahi zongin tu a kipanin a Vanglian Pasian’ taklamah Mihing Tapa tu ding hi,” ci-in a dawng hi.</row>
		<row book="42" chapter="23" verse="45" tag="">[45] tua hun sungin biakinn sung dalna puan kikekin phelnih a suak hi.</row>
		<row book="49" chapter="5" verse="2" tag="">[2] Khrih in eite a hong it manin Pasian in eite’ mawhna hong maisak theih nadingin a namtui biakna-in Pasian kiangah a kipiak mah bangin note zong itna tawh na gamta un.</row>
		<row book="51" chapter="3" verse="1" tag="">[1] Note pen Khrih tawh a thokik khinte na hih manun, Pasian’ taklam a kumpi tokhom tungah Khrih a tutna mun vantung thute ngaihsutin nei un.</row>
		<row book="58" chapter="1" verse="1-3" tag="">[1] A beisa hunah Pasian in kamsangte zangin i pupite tungah a lam tuamtuam tawh a khen khenin thu na gen ngeizo hi. [2] Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi. [3] Tua Tapa in Pasian’ minthanna vang hong taangkhiasak a, Pasian’ lim taktak mah hong pua-in, ama kampauna tawh leitung vantung buppi pai-in a kip hi. Mihingte a mawhna panun a siansak khit ciangin Vanglian pipa Pasian’ taklam, vantungah a tu hi.</row>
		<row book="58" chapter="2" verse="17" tag="">[17] Tua ahih manin mihingte’ mawhna a kimaisak theih nadingin Pasian’ na a sepna-ah mite a dingin hehpihna le cihtakna tawh Siampi Lianpen a suahtheih nadingin a sanggamte tawh a kibangin mihing lim a hong puak ding a kisam ahi hi.</row>
		<row book="58" chapter="3" verse="2" tag="">[2] Pasian’ inn sungah na a sepna-ah Moses a cihtak mah bangin hih siampi nasep a sem dingin a seh Pasian’ tungah Jesuh a citak hi.</row>
		<row book="58" chapter="4" verse="14-15" tag="">[14] Tua ahih manin eite in Pasian’ omna vantung a va tung khinsa, Siampi Lianpen ahi Pasian’ Tapa Jesuh neikhin ihih manin i sansa upna thu kiptakin len ni. [15] Eite’ neih Siampi Lianpen pa in i ginat lohna-ah eite a hong hehpih thei lo ding hi lo hi; eite mah bangin ze-etna khempeuh a thuak hi a, ahi zongin mawhna a bawl lo ahi hi.</row>
		<row book="58" chapter="5" verse="1-10" tag="">[1] Siampi lianpen ahi peuhpeuh mipa pen a mite’ mawhna hangin Pasian’ tungah biakna le letsong a piaksak dingin ama mipihte lak panin kiteelin nasep a kiguan’ ahi hi. [2] Amah zong lam tampi-ah a ginalo thei mi mah ahih manin thu thei lo mite le a khial mite tungah lungnem takin na sem thei hi. [3] Amah zong miginalo mi mah ahih manin mite’ mawhna hangin biakna a pia hi bek loin ama mawhna mahmah hangin zong biakna a pia ahi hi. [4] Tua bangin pahtawina a nei siampi lianpen nasep pen a sem dingte amau utthu tawh a kisehtawm mawk hi lo hi; siampi lianpen a sem dingin amahmah a kisehtawm hi lo a, Aaron a kisap mah bangin Pasian in amah a seh ahi hi. [5] Tua mah bangin Khrih zong, amahmah in siampi lianpen nasep a semtawm mawk hi loin Pasian in ama kiangah, “Nang, ka Tapa na hi hi. Tuni-in na Pa ka suak hi,” na ci hi. [6] Mun dang khatah zong, “Melkhizedek siampi gui zui-in a tawntungin siampi na hi ding hi,” na ci lai hi. [7] Leitungah mihingin Jesuh a omlai-in sihna panin amah a honkhia thei ding Pasian tungah thu ngenin khitui naptui tawh thumin na kiko hi. [8] Amah, Pasian’ Tapa hinapi-in a thuakna tawh thumang ahih theih nading a na kisin hi. [9] Tua bangin a cingtaak mi a suahkhit ciangin ama thu a mang mite khempeuh a dingin tawntung hotkhiatna a kipatna hong suak a, [10] Melkhizedek gui zui-in siampi lianpen dingin Pasian in a bawl hi.</row>
		<row book="58" chapter="6" verse="19-20" tag="">[19] I lungsim a hong kipsak dingin tu-a bang lametna a nei ihi hi. Tua i lametna kician mahmah a, vantung biakinn siangtho tawngnung sung ciang dong tung khinta hi. [20] Tua lai munah eite’ tangin Jesuh na ma tun khinta a, siampi Melkhizedek gui zui-in a om tawntung ding siampi lianpen a suak hi.</row>
		<row book="58" chapter="7" verse="1-3" tag="">[1] Abraham in a galsimna ah kumpite thatin gualzo-in a hong ciah ciangin A Lianpen Pasian’ siampi ahih banah Jerusalem khua kumpi zong ahi Melkhizedek in Abraham na dawnin thupha a pia hi. [2] Abraham in a na ngah khempeuh sung panin Melkhizedek tungah sawm-ah-khat a pia hi. Melkhizedek min a khiatna in, “Thuman Kumpi,” a cihna hi phot a, tua banah Jerusalem khua kumpi zong hi lai ahih manin ama min pen, “Kilemna Kumpi,” cihna zong ahi hi. [3] Melkhizedek’ pa le a nu a kipanin a suahna thu, a sihna thu, le a khang tangthu peuhmah a kiciamtehna om lo ahih manin Pasian’ Tapa tawh a kibang hi a, siampi mah hi tawntung paisuak hi.</row>
		<row book="58" chapter="7" verse="23-26" tag="">[23] A kilamdanna a dang khat in: Siampi dangte pen sithei-in a nasep zom paisuak thei lo ahih manin a mi malin tampi pha uh hi. [24] Ahi zongin Jesuh nungta tawntung ahih manin midang tungah a nasep ki-ap nawn loin amahmah in siampi nasep sem paisuak hi. [25] Tua hi a, mite a dingin a thumsak thei dingin amah nungta tawntung ahih manin ama tungtawnin Pasian kiang a zuante khempeuh, tu a kipanin a tawntungin a honkhia thei ahi hi. [26] Tua bangin a siangtho, paubaanna a nei lo, vantungah a lian penin a kikoih Siampi Lianpen Jesuh i neih a hoih mahmah ahi hi.</row>
		<row book="58" chapter="8" verse="1-2" tag="">[1] Tu-in i gennop thu pen hih bang ahi hi: Vantungah Pasian’ tokhom taklamah a tu tua bang Siampi Lianpen khat a nei ihi hi. [2] Amah in, mite’ bawl ahi lo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem ahi hi.</row>
		<row book="58" chapter="8" verse="6" tag="">[6] Tua ahih manin Pasian le mite kikalah Jesuh in a bawl thuciamna pen na a hoihzaw piak nading thuciamna ahih mah bangin Jesuh tungah a kipia siampi nasep pen siampi dang khempeuhte’ sep sangin a lianzaw ahi hi.</row>
		<row book="58" chapter="9" verse="3-4" tag="">[3] Tua Siangtho Mun a kideina zomah Siangtho Pen Mun a kici a dei dang khat om leuleu hi. [4] Tua sungah paknamtui hal nading kham kibawl biakna tau le kham tawh a kizut Thuciamna Singkuang om hi. Tua Thuciamna Singkuang sungah manna anlum a kikoihna kham beel, tehno nei-in a hing Aaron’ ciangkhut le thukhamte a kigelhna suangpek nihte kikoih hi.</row>
		<row book="58" chapter="9" verse="7-8" tag="">[7] Ahi zongin a dei sungnung sungah Siampi Lianpen pa bek kum khatin khatvei pai a, theih loh man a, amah le mite’ khialhna hangin ganhing sisan tawh biakpiakna a bawl hi. [8] A puanung inndei a om laiteng a sungnung ahi, a Siangtho Pen Mun a kihong nai lo ahihna thu Kha Siangtho in hong kilangsak hi.</row>
		<row book="58" chapter="9" verse="11-14" tag="">[11] Ahi zongin tu-in a hoihzaw thu a sem ding Siampi Lianpen Khrih hong tung khinta a, ama lutna biakbuk pen a kipiangsak tawm, khut tawh a kibawl biakbuk hi loin a lianzaw, a cingtaakzaw mun ahi hi. [12] Siangtho Pen Mun ah a tawntungin a kimang dingin khatvei bek Khrih a va lut ciangin biakpiak nadingin keel sisan le bawngno sisante va keng loin ama sisan va keng a, eite a dingin tawntung hotkhiatna a hong ngahsak hi. [13] Keel sisan, bawngtal sisan, le bawngla kihaltum vute, biakna vai-in a siang lo mite tungah a kitheh ciangin biakna vai-in mite’ pum tung siangthosak thei ahihleh, [14] tawntung Kha Siangtho hangin Pasian tungah a cingtaak biakpiak nadingin Khrih in a piak ama sisan in na tam semkhia zozaw ding a, a nungta Pasian’ na i septheih nadingin bangmahin a kimang lo nasepna panin ama sisan in i lungsim hong siangsak ding hi.</row>
		<row book="58" chapter="10" verse="11-14" tag="">[11] Jew siampite nisimin a nasepna uh munah dingin a kibang biakpiakna mah pia niloh uh a, ahi zongin tua a piak uh biakpiaknate in mawhna maisak thei lo hi. [12] Ahi zongin Khrih in mawhna hangin khatvei a piakkhit ciangin a tawntung a dingin kimang ahih manin Pasian’ taklam ah tu hithiat a, [13] Pasian in ama khenuai-ah a galte khempeuh a koihsak nading hun ngakin a om hi. [14] Mawhna panin a sianthosak mite, khatvei bek biakpiakna a bawlna tawh siangtho paisuaksak hi.</row>
		<row book="58" chapter="10" verse="19-22" tag="">[19] Tua ahih ciangin sanggamte aw, Jesuh hong sihna hangin Siangtho Pen Munah ut utin luttheih nading thu i neita hi. [20] Ama pumpi mahmah ahi dalna puan tawnin nuntakna lampi-ah i pai theih nadingin amah in lampi thak hong honsak hi. [21] Pasian’ innsung a uk siampi lianpen zong i nei hi. [22] Tua ahih manin mawhna thu-ah kisuanna lungsim om nawn loin, tui siangtho tawh i pumpi a kisawpsa-in muanna le lungsim takpi tawh Pasian kiang zuan ni.</row>
		<row book="58" chapter="12" verse="2" tag="">[2] Eite hong makai-in i upna a hong cingtaaksak Jesuh mitsuanin nei ni. Mailamah a ngah ding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.</row>
		<row book="60" chapter="1" verse="18-19" tag="">[18] Na pu na pate uh nuntakzia, bangmahin a kimang lo nuntakna panin a hong suahtaksak nadingin Pasian in note’ man dingin a piak pen a man a kiam thei ngun le khamte bang hi lo a, [19] tuuno bangin paubaanna a om lo, a manpha mahmah Khrih, biakna-in a hong kipiakna tawh Pasian in note a hong suaktasak ahi hi.</row>
		<row book="60" chapter="3" verse="22" tag="">[22] Tu-in vantungah tua Khrih pai khin a, Pasian’ taklamah omin, vantung mite le ukna aana a neite khempeuh tungah a ukin a om hi.</row>
	</category>
	<category id="107">
		<row book="1" chapter="15" verse="15" tag="">[15] Nang na hih leh, nuamtakin na pu na pate kiang na zuan ding a, khan kicingin hong kivui ding hi.</row>
		<row book="1" chapter="25" verse="8" tag="">[8] a hu tawpna sang a, a teek, kum tampi a pha, a khanghamin si a, ama mite tawh kivui khawm hi.</row>
		<row book="5" chapter="32" verse="50" tag="">[50] Hor Mual tungah na sanggampa Aaron si-in a mite kiangah a kigawm bangin, na kahtohna mualtungah si inla, na mite kiangah pai-in kigawm in.</row>
		<row book="9" chapter="2" verse="6" tag="">[6] TOPA in thatin hingsakkik a, amah in Leinuai-ah paipih sukin thotosak hi.</row>
		<row book="9" chapter="28" verse="3" tag="">[3] Tu-in Samuel si khin a, Israel-te khempeuh ama hangin kapin, ama khuapi Ramah-ah vui uh hi. Saul in vankahte le aisante a gam sung panin beisak hi.</row>
		<row book="11" chapter="17" verse="22" tag="">[22] Tua ciangin TOPA in Elijah’ aw ngai hi; naupang hong nak kikin a hingkik hi.</row>
		<row book="12" chapter="10" verse="35" tag="">[35] Tua ciangin Jehu si a, amaute in Samaria-ah amah a vui uh hi. Tua ciangin ama tapa Jehoahaz in ama tangin a uk hi.</row>
		<row book="12" chapter="16" verse="20" tag="">[20] Tua ciangin Ahaz si a, David khuapi sungah a pate tawh kivui hi. Tua ciangin ama tangin a tapa Hezekiah in a uk hi.</row>
		<row book="14" chapter="27" verse="9" tag="">[9] Tua ciangin Jotham si a, David khuapi sungah amaute in amah a vui uh hi. Tua ciangin a tapa Ahaz in ama tangin a uk hi.</row>
		<row book="18" chapter="14" verse="10" tag="">[10] Ahi zongin mi si a, amah maimang pah hi. Amah a beina tungta a, koi-ah om nawn ahi hiam?</row>
		<row book="18" chapter="14" verse="12" tag="">[12] Ahi zongin vanpi a omlaiteng, misite thokik ngei lo ding a, a ihmutna panun khanglo ngei lo, gamtang ngei lo ding uh hi.</row>
		<row book="18" chapter="19" verse="25-27" tag="">[25] “Ahi zongin a tawpna-ah kei hong panpih ding a nungta tawntung khat vantungah a omna thu ka thei hi. [26] Natna in ka vun a nektum khit hangin, hih ka pumpi mahmah tawh Pasian ka mu ding hi. [27] Keima mit teekteek tawh amah ka mu ding a, amah in kei hong khualmi et lo ding hi. “Ka lungsim hanna a bei hi.</row>
		<row book="18" chapter="38" verse="17" tag="">[17] Misite’ gam khuamial kongkhakpi, mi khatpeuh in nang hong lak ngei ahi hiam?</row>
		<row book="19" chapter="6" verse="5" tag="">[5] Bang hang hiam cih leh misite omna gam sungah nangmah phawk theih nading bangmah om lo ahih manin, Leinuai panin kua in nang hong phat thei ding ahi hiam?</row>
		<row book="19" chapter="16" verse="9-10" tag="">[9] Tua ahih ciangin lungdamin ka kipak a, lungmuangin ka om hi. [10] Bang hang hiam cih leh Leinuai nong zuansak kei a, na mihoih pa Leihawmpi na musak kei hi.</row>
		<row book="19" chapter="49" verse="15" tag="">[15] Ahih hangin Pasian in Leinuai’ vangliatna panin kei hong honkhia ding hi; bang hang hiam cih leh amah in kei hong sang ding hi.</row>
		<row book="19" chapter="88" verse="10-12" tag="">[10] A sisate a dingin nalamdang a bawl na hi hiam? Nangmah a phat dingin mi a si khinsate hong tho ding ahi hiam? [11] Han sungah na itna kip kigen ding a, siatna munah nangma thumannate kigen ding ahi hiam? [12] Khuamialna sungah na na lamdangte kithei a, mangngilhna gam sungah na hotkhiat huhna kithei ahi hiam?</row>
		<row book="19" chapter="90" verse="10" tag="">[10] Kote’ nuntak sung kum sawmsagih bang hi a, cidam le-ung kum sawmgiat bang hithei hi. Ahih hangin tua hunsung nangawn gimna le haksatna hi a, tua hunte bei pakin kote ka maimang uh hi.</row>
		<row book="19" chapter="103" verse="15-17" tag="">[15] Eite ihih leh i nuntakna pen lopa tawh kibang a, lolai-ah a po paakte bangin a palh hi. [16] Bang hang hiam cih leh huih in amah semin beimang a, tua mun in amah thei nawn lo hi. [17] Ahih hangin TOPA’ itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi.</row>
		<row book="19" chapter="115" verse="17-18" tag="">[17] Misite ahi a, gamdaihna sungah a pai peuhpeuhte in ahi zongin TOPA phat lo uh hi. [18] Ahih hangin eite in tu a kipanin a tawntungin TOPA i phat ngitnget ding hi. TOPA phat un.</row>
		<row book="19" chapter="139" verse="8" tag="">[8] Vantungah kahto leng tua lai-ah nang na om ding a, Leinuai misite’ gamah lupna bawlta leng zong tua lai-ah zong nang na om veve ding hi.</row>
		<row book="19" chapter="146" verse="4" tag="">[4] A husanna a bei ciangin lei-ah ciahkik uh a, tua ni mahmahin a ngaihsutnate uh beita hi.</row>
		<row book="21" chapter="3" verse="19-21" tag="">[19] A tawpna-ah ci lehang, mihingte le ganhingte in a tuah ding uh kibang a, ganhing mah bangin mihing zong a si ahi hi. Mihing le ganhing in a kibangin nuntakna hu nei a, mihing le ganhing nuntakna a kimanna bangmah om lo ahih manin, mihing pen ganhing sangin a hoihzawkna bangmah om tuan lo hi. [20] A nih tuakun mun khatah tung khawm ding uh a, leivui panin a piang uh ahih mah bangin leivui mah suakkik ding uh hi. [21] Mihingte’ kha vanah kahto-in ganhingte’ kha lei-ah lutsuk hi, cih a thei zong kuamah om lo hi.</row>
		<row book="21" chapter="9" verse="5-6" tag="">[5] A hing laite in a si ding ahihlam uh thei a, a sisate in bangmah thei nawn lo uh hi. A sisate in thaman bangmah nei nawn lo uh a, amaute kiphawkkha nawn lo hi. [6] Amau a dingin itna, muhdahna, hanciamna cihte om nawn lo a, leitung a om nate khat beek theikha kik nawn lo ding uh hi.</row>
		<row book="21" chapter="9" verse="10" tag="">[10] Na mai-ah sep ding a om khempeuh, na tha neihzah tawh sem in. Bang hang hiam cih leh na zuat ding sihna gam sungah nasepna le thungaihsutna, pilna le theihna cihte om lo hi.</row>
		<row book="21" chapter="12" verse="7" tag="">[7] I pumpi, lei suakkik ding a, i nuntakna a hong pia Pasian’ kiangah i kha ciahkik ta ding hi.</row>
		<row book="23" chapter="5" verse="14" tag="">[14] Tua ahih ciangin Leinuai in a duhna khangsakin bangmah tawh a kiteh thei lo zahin a kam ka beba a, Jerusalem’ hoihna teng, a mipite, a mihonte, ama sunga a lungdam mite, a nawmvalh hi.</row>
		<row book="23" chapter="11" verse="6-9" tag="">[6] Keivom pen tuuno tawh omkhawm ding a, kamkei gialbem pen keelno tawh lumkhawm ding hi. Bawngno le humpinelkai le ganhing thaute omkhawm ding uh a, naupangno khat nangawn in tuate hawlzo ding hi. [7] Bawngpi le vompi in an nekhawm ding uh a, amau’ note lumkhawm ding uh hi. Humpinelkai in bawngtal mah bangin buhkung ne ding hi. [8] Nawine naungek, gul gilo’ kua vangah kimawl ding a, nawine nawn lo naupang in gul gunei’ bu a sawk hangin a gul in tu lo ding hi. [9] Ka mual siangtho buppi tungah amaute khatlekhat kiliamsak lo ding uh a, kisusia lo ding uh hi. Bang hang hiam cih leh tuite in tuipi omna a tuamcip mah bangin leitungah TOPA’ thu theihna kidim ding hi.</row>
		<row book="23" chapter="14" verse="9-11" tag="">[9] “Nang na paisuk ciangin a hong dawntuah dingin Leinuai-a misite kihanthawn a, nangmah a hong hopih dingin leitungah a lian ngei misi uliante kipusuak sak hi. A minamte’ kumpite khempeuh amau’ kumpi tokhom panin hong ding uh hi. [10] Amaute in nang hong hopihin, ‘Nang zong kote mah bangin na thahat kei hi. Kote mah na bangta hi,’ hong ci ding uh hi. [11] Nangma harp lasakna awte, nangma liatna khempeuh Leinuai-ah kipaipih suk hi. Thante pen nangma delhphah hi a, thante pen nangma silh ahi hi.</row>
		<row book="23" chapter="26" verse="19" tag="">[19] Nangma mi a sisate hingkik ding uh a, amau’ pumpi thokik ding hi. Han sungah a lum mite aw, tho-in lungdamin la sa un! Bang hang hiam cih leh zing daitui in leitung a nosakkik bangin sawtpi-a a sisa mite TOPA in hingkiksak ding hi.</row>
		<row book="23" chapter="28" verse="18" tag="">[18] Tua ciangin sihna tawh na thuciamna uh kiphiat ding a, Leinuai tawh na thukimna uh kip lo ding hi. A tuumcip ding tuiciin in a hong nawk ciangin note hong sugawp ding hi.</row>
		<row book="23" chapter="38" verse="18" tag="">[18] Bang hang hiam cih leh Leinuai-ah a om mite in nangma tungah lungdamna hong ko thei lo a, a sisa mite in nang hong phat thei lo uh hi. Gum sunga a paisukte in nangma thumanna hong muang thei lo uh hi.</row>
		<row book="26" chapter="32" verse="21" tag="">[21] Egypt mite a panpih galhang pente in misite’ gam Leinuai panin amaute na dawn ding uh a, ‘Pasian a thei lo, galsung a si mite hong paisuk uh a, hih lai-ah lumta uh hi,’ ci-in kiko ding uh hi.</row>
		<row book="26" chapter="37" verse="11-14" tag="">[11] Tua ciangin PASIAN in kei kiangah, “Mihing ahi Ezekiel aw, Israel mite pen hih guhte tawh kibang uh hi. Amaute in, ‘I keucip a, i lamet ding bangmah om nawn loin i nuntakna guipi beita hi,’ ci uh hi. [12] Tua ahih ciangin ka mi Israel-te tungah thu gen inla, Topa PASIAN in hih bangin ci hi, ci-in gen in: Ka mite aw, tu-in note’ hankhuk kong honsak ding a, note hong paikhiatpihin, Israel gam kong tunpihkik ding hi. [13] Note na kiphumna uh hankhuk hong honsakin kong paikhiatpih ciangin TOPA ka hihna thu nong thei ding uh hi. [14] Note sungah keima nuntakna hu kong guan ding a, note hong hingsakkikin, na gam uhah kong tengsakkik ding hi. Tua ciangin TOPA ka hihna thu nong thei ding uh hi. Hih bangin kong hihna ding thu ka kiciamzo a, ka kiciam bangin kong hih ding hi. TOPA ahi keimah in hih thu ka gen khinzo hi, ci-in gen in,” hong ci hi.</row>
		<row book="27" chapter="12" verse="2" tag="">[2] A sisa mi tampite in nuntakna a ngahkik ding uh hi. Pawlkhatte nungta tawntung ding uh a, pawlkhatte in a tawntung zumna le minsiatna a ngah ding uh hi.</row>
		<row book="27" chapter="12" verse="13" tag="">[13] Nang Daniel na hih leh a tawp dong muanhuai takin om in. Tua ciangin na si ding a, ahi zongin hun a bei ciangin thaman a sang dingin na hingkik ding hi,” a hong ci hi.</row>
		<row book="40" chapter="8" verse="11-12" tag="">[11] Nisuahna le nitumna panin mi tampi tak hong pai-in vantung ki-ukna sungah Abraham, Isaac, le Jakob-te tawh an ne-in sabuai-ah tukhawm ding uh hi. [12] Ahi zongin vantung ki-ukna sungah a om dingin a kingaihsun Israel mite ahihleh pualam khuamialna-ah kilawnkhia ding a, tua lai-ah kapin a hagawi ding uh hi,” a ci hi.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="40" chapter="13" verse="41-42" tag="">[41] Mihing Tapa in a vantung mite hong sawl ding a, ama ukna sungah a om migilote le mi a mawh nadingin a bawl mi khempeuh kaikhawmin [42] meikhukpi sungah tua bang mite lawn ding uh a, tua lai-ah amaute kapin a hagawi ding uh hi.</row>
		<row book="40" chapter="13" verse="50" tag="">[50] meikhukpi sungah tua migilote a khul ding uh hi. Tua lai-ah kapin a hagawi ding uh hi.</row>
		<row book="40" chapter="22" verse="29-32" tag="">[29] Ahi zongin Jesuh in, “Note in Lai Siangtho thu ahi a, Pasian’ vangliatna ahi zongin thei lo na hih manun na ngaihsunkhial uh hi. [30] Bang hang hiam cih leh misite a thawhkik uh ciangin vantungah a om vantung mite tawh kibang ding uh a, zinei pasalnei cih om lo ding hi. [31] Misite thawhkikna thu tawh kisai-in note tungah a gen thute sim ngei lo na hi uh hiam? [32] Pasian in, ‘Kei pen Abraham’ Pasian, Isaac’ Pasian, Jakob’ Pasian ka hi hi,’ ci hi. Pasian pen a si mite’ Pasian hi loin a nungta mite’ Pasian ahi hi,” a ci hi.</row>
		<row book="40" chapter="25" verse="32-34" tag="">[32] Ama mai-ah leitung minam khempeuh hong kikhawm ding hi. Gancing pa in tuu le keelte a khen mah bangin mi khempeuh khen nihin hong koih ding hi. [33] Tuu a bang mite a taklamah koihin, keel a bang mite a veilamah koih ding hi. [34] Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note a dingin a kibawlkholsa gamnuam hong luah un.</row>
		<row book="40" chapter="26" verse="29" tag="">[29] Note kiangah kong genin-ah: Ka Pa’ Ukna sungah note tawh leenggahzu thak ka dawnkik ni matengin leenggahzu ka dawnkik nawn kei ding hi,” a ci hi.</row>
		<row book="40" chapter="27" verse="52" tag="">[52] Hankhukte zong kihong a, Pasian’ mi a sisa tampite zong kithokiksak hi.</row>
		<row book="41" chapter="5" verse="39" tag="">[39] Amah sungtumin, “Bang hangin hici gamlum na hi uh hiam? Bang hangin kap na hi uh hiam? Numeino a si hi lo hi; a ihmu hibek hi,” a ci hi.</row>
		<row book="42" chapter="8" verse="52" tag="">[52] Tua lai-a om mi khempeuh, tua numeino’ sihna hangin kapin, thumin na om uh hi. Ahi zongin Jesuh in, “Kap nawn kei un, amah a si hi lo hi; a ihmu bek ahi hi,” a ci hi.</row>
		<row book="42" chapter="13" verse="28" tag="">[28] Pasian’ Ukna sungah Abraham, Isaac, Jakob, le kamsangte khempeuh a omna mu napi-in, note a pualamah hong kihawlkhiat ciangin tua huna na kahna uh le na ha gawina uh bangzah takin nasia ding ahi hiam?</row>
		<row book="42" chapter="16" verse="22-23" tag="">[22] Tua ciangin mizawng pa hong si a, vantung a Abraham kiangah a om dingin vantung mite in a paipih uh hi. Mihau pa zong hong si leuleu-in a kivui hi. [23] Ahi zongin hell khuk sungah gimna thuakin a om hi. A khuadak leh, gamlapi mun khatah Abraham le Lazaras a omkhawm a galmuh hi.</row>
		<row book="42" chapter="20" verse="34-38" tag="">[34] Tua ciangin Jesuh in, “Tu huna hih leitung mite in numei le pasal kitenna nei uh hi. [35] Ahi zongin sihna panin thokikin a hong tung ding hunah a nungta dingin a kilawm mite in kitenna cihte nei lo uh hi. [36] Amaute pen vantungmi tawh kibang uh a, sithei nawn lo uh hi. Sihna panin a thokik khinte ahih manin amaute pen Pasian’ tate ahi uh hi. [37] Tua tham loin Moses in zong misite a thawhkikna thu teltakin hong lak hi. Sawlpang kuang thu a genna munah Topa pen, ‘Abraham Pasian, Isaac Pasian, Jakob Pasian,’ ci-in a na gen hi. [38] Amaute khempeuh hing uh ahih manin, Pasian pen mihingte’ Pasian hi a, misite’ Pasian hi lo hi, a cihnopna ahi hi,” ci-in a dawng hi.</row>
		<row book="42" chapter="23" verse="43" tag="">[43] Jesuh in ama kiangah, “A mantakin ke’n kong cihin-ah: Tuni-in Paradais-ah kei tawh na omkhawm ding hi,” a ci hi.</row>
		<row book="42" chapter="24" verse="5" tag="">[5] Numeite lau mahmah uh ahih manin lei lam nga-in kuncip uh hi. Tua mi nihte in, “Bang hangin misite lakah mihing zong na hi uh hiam?</row>
		<row book="42" chapter="24" verse="19-24" tag="">[19] Tua ciangin Jesuh in amaute kiangah, “Bang thu ahi hiam?” ci-in a dot ciangin amaute in, “Nazareth khuami Jesuh tunga thupiang ahi hi. Amah pen kamsang khat hi a, Pasian le mite khempeuh in a thugen le a nasepna-ah vang a nei mahmah khatin a ngaihsut uh ahi hi. [20] Ahi zongin ka siampi liante uh le ka uliante un sihna thukhenna a thuak dingin Pilat tungah ap uh a, singlamteh tungah kithat hi. [21] Amah pen Israel mite a honkhia ding pa hi, ci-in ka lamet uh ahi hi. Tua bang hinapi-in hih thuteng hong piang a, tu-in a thu pianzawh a ni thumna hita hi. [22] Ko pawlte’ sung panin numei pawlkhat in lamdang ka sak uh thu hong gen uh hi. Amaute, tu zingsang tungin hanah va pai uh a, [23] ahi zongin ama luang na om nawn lo hi. Tua ciangin amaute hong ciahkik uh a, vantung mite a muhna uh le tua vantung mite in Jesuh a hinkik khitna thu a gennate uh hong gensawn uh hi. [24] Tua ciangin ka lawmte uh pawlkhat zong hanah va pai uh a, numeite’ gen bang teekteekin va mu uh a, ahi zongin Jesuh mu lo uh hi,” ci-in a dawng hi.</row>
		<row book="43" chapter="3" verse="36" tag="">[36] Tua ahih manin Tapa a um mi peuhmah nungta tawntung ding a, Tapa’ thu a mang lote in nuntak mu lo ding a, amaute tungah Pasian heh tawntung ding hi,” a ci hi.</row>
		<row book="43" chapter="5" verse="24-25" tag="">[24] “A mantakin kong genin-ah: Ka thugennate za-in kei hong sawl pa a um khempeuh a nungta paisuak ding hita hi. Mawhsak thukhenna ngah nawn loin, sihna panin a hingkik ta ahi hi. [25] A taktakin ci lehang: A si mite in Pasian’ Tapa’ aw a zak hun uh hong tung ding hi bek loin tu-in a hun hong tungkhin hita a, ama aw a za mi khempeuh nungta ding uh hi.</row>
		<row book="43" chapter="5" verse="28-29" tag="">[28] Hih thu ka hong gen ciangin lamdangsa kei un. Han sungah a om misi khempeuh in ama aw za-in, [29] han sung panin a hong paikhiat uh hun hong tung ding hi. A gamtat hoih mite pen a nungta tawntung dingin hong thokik ding uh a, a gamtat siate ahihleh mawhsak thukhenna a thuak dingin hong thokik ding uh hi.</row>
		<row book="43" chapter="10" verse="17-18" tag="">[17] Ka nuntakkik theih nadingin si ngam ka hih manin ka Pa in kei hong it hi. [18] Kuamah in ka nuntakna hong laksak thei lo a, keima utthu tawh ka piak hizaw hi. Ka nuntakna piakkhiat theih nading le lakkik theih nading thu ka Pa in kei tungah a hong piak ahi hi,” a ci hi.</row>
		<row book="43" chapter="11" verse="11" tag="">[11] a nungzuite kiangah, “I lawmpa Lazaras ihmu zo hi. Ahi zongin amah a phong dingin ka pai ding hi,” a ci hi.</row>
		<row book="43" chapter="11" verse="23-25" tag="">[23] Jesuh in, “Na u hong thokik ding hi,” a cih leh [24] Martha in, “Nitawp ni-a thawhkik ni ciangin hong thawhkik ding ka thei hi,” a ci hi. [25] Tua ciangin Jesuh in, “Keimah in a sisa mite thosakin a hingsak thei pa ka hi hi. Kei hong um mi peuhmah a sih hangin nungta ding hi.</row>
		<row book="43" chapter="11" verse="43-44" tag="">[43] a cih khit ciangin nakpitakin kiko-in, “Lazaras aw, hong pusuak in,” a ci hi. [44] Tua ciangin a misi pa a khut a khe dial tawh kituamin, a maitang puan tawh a kitunsa-in hong pusuak hi. Jesuh in amaute kiangah, “A dial le a puante phelkhia un,” a ci hi.</row>
		<row book="43" chapter="14" verse="2-3" tag="">[2] Note’ om nading mun a bawlkhol dingin a pai ding ka hi hi. Ka Pa’ inn sungah om nading mun tampi om hi. A om lo ding hileh hih bangin thu ka hong gen kei ding hi. [3] Kei va pai-in note’ om nading mun ka va bawlkholh khit ciangin keima omna munah note na hong om theih nadingun note a hong la dingin ka hong paikik ding hi.</row>
		<row book="43" chapter="16" verse="22" tag="">[22] Note zong tua mah tawh na kibang ding uh hi. Note zong tu-in na dah uh hangin note tawh kimukik ding ihih manin na lung uh dam mahmah ding a, tua na lungdamna uh kuamah in hong beisak thei lo ding hi.</row>
		<row book="44" chapter="2" verse="24" tag="">[24] Ahi zongin Pasian in misite lak panin amah hingkiksak a, sihna in amah lencip zo lo ahih manin sihna hanga gimna panin amah a suaktasak hi.</row>
		<row book="44" chapter="5" verse="5-6" tag="">[5] Ananias in hih thu a zak phetin thakhatin si-in puksukpah a, hih thu a za mi khempeuh a lau mahmah uh hi. [6] Tua ciangin tangvalte hong kipanin puan tawh a luang tun uh a, puakhia-in a va vui uh hi.</row>
		<row book="44" chapter="5" verse="10" tag="">[10] Amah zong thakhat thu-in si-in Peter khe kiangah a puksuk hi. Tua ciangin tangvalte hong lut uh a, a sih khitlam a muh uh ciangin puakhia-in a pasal’ gei-ah a phum uh hi.</row>
		<row book="44" chapter="8" verse="1-2" tag="">[1] Hih Stefen thahna thu-ah Saul in zong thukimpih hi. Tua ni a kipanin Jerusalem khua-a om pawlpite in nakpitakin bawlsiatna thuak ding kipan uh hi. Sawltakte simloh, thu um midang khempeuh, Judea gam le Samaria gamah kithehthang gawp uh hi. [2] Thu um mi pawlkhat in Stefen vui uh a, nakpitakin dahin a kap uh hi.</row>
		<row book="44" chapter="13" verse="36" tag="">[36] David in ama hun lai-in Pasian’ deihna bangin na sem a, a sih ciangin a pu a pate gei mahah kisialin muatna a thuak hi.</row>
		<row book="44" chapter="24" verse="15" tag="">[15] Amaute’ up le lamet mah bangin, Pasian in miphate le misiate a kibangin sihna panin hingkiksak khawm ding hi, ci-in umin ka lamen hi.</row>
		<row book="46" chapter="15" verse="16" tag="">[16] Bang hang hiam cih leh misite a kihingkiksak lo ding hileh Khrih zong kihingkiksak lo ding hi.</row>
		<row book="46" chapter="15" verse="42-44" tag="">[42] Misite a thawhkikna zong hihte mah tawh kibang hi. A kiphum pen a muat thei hi a, a thokik pen a muat thei lo ahi hi. [43] A kiphum laitakin hat loin melsia a, a kithawhkiksak ciangin thahatin a melhoih hi. [44] A kiphum laitakin leitung pumpi hi a, a kithawhkiksak ciangin kha pumpi ahi hi. Leitung pumpi a om mah bangin kha pumpi zong a om ding ahi hi.</row>
		<row book="47" chapter="5" verse="1-5" tag="">[1] Bang hang hiam cih leh hih ka tenna ka leitung pumpi uh a sih ciangin mihingte bawl ahi lo, Pasian in a kip tawntung dingin kote a dingin a hong bawlsak inn, vantungah a nei ding ka hihna uh ka thei uh hi. [2] Tu laitakin ka vantung inn uhah ka omnopna uh lianlua mahmah ahih manin ngaklahin ka khuisasa uh hi. [3] Vantung inn-ah ka om uh ciangin pumpi nei loin guak om ding ka hi kei uh hi. [4] Hih leitung pumpi tawh ka om uh laitakin lungkhamin ka khuisasa uh hi. Hih ka leitung pumpi uh ka nusiat nopna hang uh hi loin a sithei pumpi pen a sithei nawn lo pumpi tawh a kilaih theih nadingin ka vantung pumpi uh ka deihna hang uh ahi hi. [5] Hih kikheel nading a hong vaihawmsak pa pen Pasian hi a, kote a hong piak dingte khempeuh hong pia taktak ding cih a lahna-in kote tungah ama Kha Siangtho a hong pia hi.</row>
		<row book="50" chapter="3" verse="10-11" tag="">[10] Jesuh Khrih thei-in, ama thawhkik bangin thokikin, kei zong sihna panin hong hingsakkik ding hi, ci-in ka lametna hangin ama thuak bangin thuakin, sihna-ah zong amah tawh ka kibat ding ka utpi pen ahi hi. [11] Jesuh Khrih thei-in, ama thawhkik bangin thokikin, kei zong sihna panin hong hingsakkik ding hi, ci-in ka lametna hangin ama thuak bangin thuakin, sihna-ah zong amah tawh ka kibat ding ka utpi pen ahi hi.</row>
		<row book="52" chapter="4" verse="14" tag="">[14] Jesuh si-in thokik hi, ci-in i up mah bangin Pasian in Jesuh hong paipih kik ciangin amah umin a si mite zong hong tonpih ding hi, ci-in i um hi.</row>
		<row book="58" chapter="9" verse="27" tag="">[27] Mi khempeuh khatvei si-in, tua khit ciangin Pasian’ thukhenna a thuak ding ahih mah bangin,</row>
		<row book="61" chapter="1" verse="15" tag="">[15] Tua ahih manin ka sih khit ciangin hih thute na phawkkik kik theih nadingun ka hihtheih zahin ka hanciam ding hi.</row>
		<row book="62" chapter="5" verse="12" tag="">[12] Pasian’ Tapa tawh a kipawl peuhmah in nuntak tawntungna nei a, Pasian’ Tapa tawh a kipawl lote in nuntak tawntungna nei lo uh hi, cihna ahi hi.</row>
		<row book="66" chapter="1" verse="18" tag="">[18] a nungta mipa zong ka hi hi. Kei ka si ngei hi. Ahi zongin tu-in hong en in, a nungta tawntung ka hi hi. Sihna le misite omna gam keima khutnuai ahi uh hi.</row>
		<row book="66" chapter="2" verse="11" tag="">[11] Tua ahih manin zak nading bil a neite in Kha Siangtho in pawlpite kiangah a gen thute na za un. A gualzo mite, nihvei sihna in gimsakkha nawn lo ding hi.</row>
		<row book="66" chapter="6" verse="9-11" tag="">[9] Ciamtehna ngana a hon ciangin Pasian’ thu a genna hang le Pasian’ thu citakin teci a panna uh hangin a kithat mite’ kha, biakna tau nuai-ah a om ka mu hi. [10] Amaute nakpitakin kiko uh a, “A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?” a ci uh hi. [11] Tua ciangin amaute tungah puantualpi a kang khat ciat kipia a, amaute a kithah mah bangin a kithat lai ding a naseppihte uh le a sanggamte uh a kim matengin tawlkhat sung a tawlngak lai nading uh kigen hi.</row>
		<row book="66" chapter="14" verse="11" tag="">[11] Amaute a kibawlsiatna mei, khu tawntung a, ganhing le a lim bia-in, a min kigelhna a nei mi peuhmah in a sun a zanin tatsat loin gimna thuak paisuak uh hi,” a ci hi.</row>
		<row book="66" chapter="20" verse="4-6" tag="">[4] Tua ciangin tokhom tungah a tu mi pawlkhat ka mu a, tua mite tungah thukhen nading aana a kipia ahi hi. Jesuh thu a genna le Pasian thu hangin a kithat mite’ kha zong ka mu hi. Tua mite in ganhing ahi a, a lim ahi zongin bia lo uh hi; a taltang uhah ahi a, a khut tung uhah ahi zongin ganhing ciaptehna nei lo uh hi. Amaute hong hingkik uh a, Khrih tawh kum tulkhat sung ukna aana a neikhawm uh hi. [5] Kum tulkhat a cin mateng a si dangte hingkik lo uh hi. Hih pen sihna panin thawhkikna a masa ahi hi. [6] Hih thawhkikna masa sungah a kihel mite pen Pasian’ mi siangtho hi a, a hampha mahmah ahi uh hi. Nihvei sihna in tua bang mite bangmah cihzo nawn lo ding a, amaute pen Pasian le Khrih’ siampite hi ding uh a, amah tawh kum tulkhat sung ukna aana nei ding uh hi.</row>
		<row book="66" chapter="20" verse="10-15" tag="">[10] Amaute a khem Satan pen ganhing le kamsang zuau pa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh ahi hi. [11] Tua ciangin tokhom kang a lian khat le a tungah a tupa ka mu hi. Ama omna panin lei le van lengkhiamang a, a tunna mel uh kithei lo hi. [12] A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute’ gamtatna tua laibute sungah a kigelhna tawh kizui-in misite tungah thu a kikhen hi. [13] Tuipi sungah a om misite, tuipi in hong pusuah a, Sihna le Misite’ Gam in zong amau sungah a om misite hong pusuah uh hi. Tua ciangin a vekpi-in amaute’ gamtatnasa tawh kizui-in thu a kikhen hi. [14] Tua ciangin Sihna le Misite’ Gam, meiphualpi sungah a kilawn hi. Hih meiphualpi pen sihna nihna ahi hi. [15] A nungta mite a kigelhna laibu sungah a min a om lo peuhmah meiphualpi sungah kilawn hi.</row>
		<row book="66" chapter="21" verse="4" tag="">[4] Amaute’ mit panin khitui khempeuh nulsak ding hi. Thu luisate maimang khinta ahih manin sihna, dahna, le na sa-a kahna cihte om nawn lo ding hi,” a ci hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
	</category>
	<category id="108">
		<row book="1" chapter="3" verse="19" tag="">[19] Lei-ah na ciahkik matengin khua-ul kai-in na na sep ciang bekin an na ne ding hi. Bang hang hiam cih leh lei sung panin nang hong kipiangsak a, nang, leivui na hih manin, leivui mah na suakkik ding hi,” a ci hi.</row>
		<row book="5" chapter="30" verse="15" tag="">[15] “Tuni-in na teel dingun note’ mai-ah nuntakna le a hoih na, sihna le siatna ka koih khinzo hi.</row>
		<row book="5" chapter="30" verse="19" tag="">[19] Tuni-in note’ langkhatah teci a pang dingin vantung le leitung ka sam a, note’ mai-ah na teel dingun nuntakna le sihna, thupha le samsiatna ka koih hi. Tua ahih ciangin note le na suanlekhakte uh na hintheih nadingun nuntakna teel unla,</row>
		<row book="10" chapter="12" verse="23" tag="">[23] Ahih hangin tu-in amah si ta hi; bang hangin an tang nawn ding ka hi hiam? Amah lakik thei ding ka hi hiam? Ama kiangah kei ka pai ding a, ahih hangin kei kiangah amah hong kik lo ding hi,” a ci hi.</row>
		<row book="18" chapter="1" verse="21" tag="">[21] Tua ciangin amah in, “Ka nu sung panin guaktangin ka suak a, guaktang mahin ka ciahkik ding hi. TOPA in hong pia a, TOPA mah in hong lakik hi. TOPA’ min kiphat ta hen,” a ci hi.</row>
		<row book="18" chapter="5" verse="26" tag="">[26] A hun ciangin ancilna phualah buhlom a tun mah bangin a teek sihin han na zuan ding hi.</row>
		<row book="18" chapter="14" verse="5" tag="">[5] A nuntak tan ding kisehkhol a, a nuntak kha phazah ding kiciangtan khin hi. Nangmah in na ciangtan khin a, kikheel thei nawn lo hi.</row>
		<row book="18" chapter="16" verse="22" tag="">[22] Bang hang hiam cih leh ka hun nai mahmah ta a, ka lehzuih nawn loh ding lampi zui-in a pai ka hita hi.</row>
		<row book="18" chapter="19" verse="26" tag="">[26] Natna in ka vun a nektum khit hangin, hih ka pumpi mahmah tawh Pasian ka mu ding hi.</row>
		<row book="19" chapter="17" verse="15" tag="">[15] Kei ka hih leh, thumanna tawh na maitang ka en ding a, ka khanlawh ciangin nangma mel muhna tawh ka lungkim ding hi.</row>
		<row book="19" chapter="39" verse="4" tag="">[4] “ TOPA aw, ka mong le ka hun a kisehzah hong theisak inla, ka nuntakna a beipak hun ding hong theisak in!” ka ci hi.</row>
		<row book="19" chapter="68" verse="5-6" tag="">[5] Pa nei lote’ pa le meigong numeite a hupa pen, a siangtho mahmah ama omna-ah a om Pasian ahi hi. [6] Pasian in a cimawhte a tenna ding innlelo guan a, thongkia mite nopsakna munah a tunpih hi. Ahih hangin mi lehdote ahihleh keugaw gamah teng uh hi.</row>
		<row book="19" chapter="73" verse="26" tag="">[26] Ka lungsim le ka pumpi zawngkhal kha ding a, ahih hangin Pasian pen ka lungsim hatna le keima a’ hi tawntung ding hi.</row>
		<row book="19" chapter="103" verse="14" tag="">[14] Bang hang hiam cih leh amah in eite’ pianna hong thei a, eite pen leivui ihihna a phawk hi.</row>
		<row book="19" chapter="104" verse="29" tag="">[29] Na maitang na seel ciangin amaute khasia uh hi. Amau’ husanna na lakkhiat ciangin amaute si-in amau’ pianna leivui-ah a ciahkik uh hi.</row>
		<row book="19" chapter="115" verse="17" tag="">[17] Misite ahi a, gamdaihna sungah a pai peuhpeuhte in ahi zongin TOPA phat lo uh hi.</row>
		<row book="19" chapter="116" verse="15" tag="">[15] Ama mi siangthote a sih ciangin TOPA in na sa mahmah hi.</row>
		<row book="19" chapter="119" verse="50" tag="">[50] Hih pen ka thuakna-ah keima kihehnepna hi a, na thuciamna in kei tungah nuntakna hong pia hi.</row>
		<row book="19" chapter="146" verse="4" tag="">[4] A husanna a bei ciangin lei-ah ciahkik uh a, tua ni mahmahin a ngaihsutnate uh beita hi.</row>
		<row book="20" chapter="11" verse="19" tag="">[19] Thumanin gamtat ding a hanciamte nungta ding a, a sia-in a gamta teiteite si ding uh hi.</row>
		<row book="20" chapter="14" verse="12" tag="">[12] Mihingte in thuman lampi hi, ci-in a ngaihsutte pen sihna lampi hikha thei hi.</row>
		<row book="20" chapter="24" verse="11-12" tag="">[11] Thah dinga a kikaikhia mipa honkhia inla, sih nading mun a zuan mipa lehkaih kik in. [12] Ke’n theikha kei ing, na cihnop hangin lungsim a thei Pasian in theitel veve hi; nang hong encik Pasian in hong teltheihna phawk in. Mi khempeuh a gamtatna bangin a thukkik ding hi.</row>
		<row book="20" chapter="30" verse="16" tag="">[16] Han khuk, taciing numei, tui a deih tawntung lei keu, le a kisumit zo lo meikuang.</row>
		<row book="21" chapter="3" verse="2-4" tag="">[2] Suah hun om a, sih hun om hi. Suan hun om a, bawhkhiat hun om hi. [3] Gawh hun om a, khoi hun om hi. Phel hun om a, lam hun om hi. [4] Kah hun om a, nuih hun om hi. Dah hun om a, laam hun om hi.</row>
		<row book="21" chapter="7" verse="1-4" tag="">[1] A manpha paknamtui sangin minpha hoihzaw a, i suah ni sangin i sih ni hoihzaw hi. [2] Pawisimna sangin sigalna hoihzaw hi. Sih ding bek a ngak ahihna mihing khempeuh in a phawk ding uh kilawm hi. [3] Nuihna sangin dahna hoihzaw hi; na mai hong gumsak zahin na thu theihna hong khangsak hi. [4] Mipilte dahna lakah omtual a, mihaite nopna lakah omtual hi.</row>
		<row book="21" chapter="8" verse="7-8" tag="">[7] A hong piang ding thu i thei kei a, a hong gen thei zong kuamah om lo hi. [8] A sih ding a pelhthei, a sih ding hun a phiatthei kuamah om lo hi. Gal a om ciangin gallauna a pelhthei, siatna sungah a lut ciangin a pengthei kuamah om lo hi.</row>
		<row book="21" chapter="9" verse="12" tag="">[12] Mihing in ama hun ding thei ngei lo hi. Thangah a awk vasate le ngen-ah a awk ngasate tawh i kibang hi. Lamet loh hun laitak keekin hunsia sungah mihingte i tung hi.</row>
		<row book="21" chapter="12" verse="7" tag="">[7] I pumpi, lei suakkik ding a, i nuntakna a hong pia Pasian’ kiangah i kha ciahkik ta ding hi.</row>
		<row book="23" chapter="25" verse="8" tag="">[8] Amah in sihna beimangsak ding a, maitang khempeuh panin khitui nul ding hi. Leitung khempeuh panin ama mite a kizahkona lakhia ding hi. Bang hang hiam cih leh TOPA in hih thu gen khinzo hi.</row>
		<row book="23" chapter="26" verse="19" tag="">[19] Nangma mi a sisate hingkik ding uh a, amau’ pumpi thokik ding hi. Han sungah a lum mite aw, tho-in lungdamin la sa un! Bang hang hiam cih leh zing daitui in leitung a nosakkik bangin sawtpi-a a sisa mite TOPA in hingkiksak ding hi.</row>
		<row book="23" chapter="40" verse="29-31" tag="">[29] Amah in a gim mi tungah vangliatna pia a, thahatna a nei lo mi a thahatna khangsak hi. [30] Khangnote nangawn gimin tawl ding a, khanglai mite a tha uh bei ding hi. [31] Ahih hangin TOPA a muang mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.</row>
		<row book="23" chapter="51" verse="12" tag="">[12] TOPA in, “Kei, keimah pen note hong hehnem pa ka hi hi. Lopa sangin sauvei a nungta zaw tuan lo, mihing lellelte, bang hangin kihta na hi uh hiam?</row>
		<row book="23" chapter="57" verse="1-2" tag="">[1] Thuman mipa si a, kuamah in tua thu ngaihsutin nei nawn lo hi. Kuamah in a theih loh kalin thutak mite si uh hi. Bang hang hiam cih leh tuahsiatna panin thuman mipa kilakhia a, nopsakna sungah amah tum hi. [2] Thutangin a gamta mite in a sihna uhah nopna ngahin tawlnga uh hi.</row>
		<row book="25" chapter="3" verse="31-33" tag="">[31] Topa in hehpihna nei ahih manin hong nial paisuak lo ding hi. [32] Dahna hong thuaksak thei ding a, ahih hangin eite a hong itna muanhuai-in kip tawntung hi. [33] Dahna le gimna a hong thuaksak ciangin amah lungdampah sam lo hi.</row>
		<row book="27" chapter="12" verse="2" tag="">[2] A sisa mi tampite in nuntakna a ngahkik ding uh hi. Pawlkhatte nungta tawntung ding uh a, pawlkhatte in a tawntung zumna le minsiatna a ngah ding uh hi.</row>
		<row book="28" chapter="13" verse="14" tag="">[14] Leinuai-a misite’ omna-ah a pai nading uh panin honin, sih nading panin suaktasak ding ka hi hiam? Sihna aw, gimna na piakna-ah amaute ka hehpih kei hi. Leinuai-a misite’ gam aw, na suksiatna-ah amaute ka khasiat kei hi.</row>
		<row book="40" chapter="5" verse="4" tag="">[4] Dahin a thum a tau mite Pasian in amaute hehnem ding ahih manin thupha ngah mi ahi uh hi.</row>
		<row book="40" chapter="10" verse="28" tag="">[28] Pumpi a thah khit ciangin kha a that thei lote na kihta kei un. Hell khuk sungah pumpi le kha a nihin a susia thei pa na kihtazaw un.</row>
		<row book="40" chapter="16" verse="18" tag="">[18] Ke’n kong genin-ah: Nang pen suangneu a cihnopna Peter na hi hi. Hih suangpi tungah ka pawlpi ka lam ding a, sihna nangawn in zo zo ngei lo ding hi.</row>
		<row book="42" chapter="12" verse="20" tag="">[20] Ahi zongin Pasian in ama kiangah, ‘Mihai pa aw, tuzan mahmahin na si ding hi. Hih na neihsa teng kua’n zang nawn ding ahi hiam?’ ci hi,” a ci hi.</row>
		<row book="42" chapter="23" verse="43" tag="">[43] Jesuh in ama kiangah, “A mantakin ke’n kong cihin-ah: Tuni-in Paradais-ah kei tawh na omkhawm ding hi,” a ci hi.</row>
		<row book="43" chapter="5" verse="24" tag="">[24] “A mantakin kong genin-ah: Ka thugennate za-in kei hong sawl pa a um khempeuh a nungta paisuak ding hita hi. Mawhsak thukhenna ngah nawn loin, sihna panin a hingkik ta ahi hi.</row>
		<row book="43" chapter="5" verse="28" tag="">[28] Hih thu ka hong gen ciangin lamdangsa kei un. Han sungah a om misi khempeuh in ama aw za-in,</row>
		<row book="43" chapter="10" verse="28-29" tag="">[28] Tua ahih manin amaute tungah nuntak tawntungna pia ka hih manin si ngei nawn lo ding uh a, keima khutsung panin kuamah in amaute hong sut zo lo ding uh hi. [29] Ka khut sungah a hong pia ka Pa sangin a lianzaw kuamah om lo ahih manin ka Pa’ khutsung panin kuamah in lakhia zo lo ding hi.</row>
		<row book="43" chapter="11" verse="11" tag="">[11] a nungzuite kiangah, “I lawmpa Lazaras ihmu zo hi. Ahi zongin amah a phong dingin ka pai ding hi,” a ci hi.</row>
		<row book="43" chapter="11" verse="25" tag="">[25] Tua ciangin Jesuh in, “Keimah in a sisa mite thosakin a hingsak thei pa ka hi hi. Kei hong um mi peuhmah a sih hangin nungta ding hi.</row>
		<row book="44" chapter="7" verse="59" tag="">[59] Tua bangin suang a khiat thuahthuah laitakun Stefen in thu ngen a, “Topa Jesuh aw, ka kha hong la in,” a ci hi.</row>
		<row book="44" chapter="17" verse="26" tag="">[26] Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a piansakma pekin, mihingte’ nuntak tanvei ding le a ten nading uh mun a sehsa ahi hi.</row>
		<row book="45" chapter="4" verse="25" tag="">[25] Eite’ mawhna hangin a si dingin Jesuh kipia a, Pasian tawh eite i kipawl theih nadingin kihingkiksak hi.</row>
		<row book="45" chapter="5" verse="8-12" tag="">[8] Ahi zongin eite mawhna nei ihih laitakin eite a dingin Khrih hong si ahih manin Pasian in eite hong it mahmahna thu hong lak khin hi. [9] Ama sihna hangin tu-in Pasian tawh kipawlthei ihih manin Pasian’ hehna hangin gimna panin zong hong suaktasak zaw kan lai ding hi. [10] Pasian tawh eite i kilangneih laitakin ama Tapa’ sihna hangin amah tawh hong kilemsak ahihleh tu-in Pasian tawh kipawl khinta ihih manin Khrih nuntakna in eite hong honkhiazo zaw kan ding hi lo ahi hiam? [11] Tuateng bek hi lo lai a, Pasian tawh hong kilemsak i Topa Jesuh Khrih hangin Pasian tungah i nuam mahmah hi. [12] Mi khat hangin leitungah mawhna hong om a, tua mawhna hangin sihna hong piang hi. Mi khempeuh mawh uh ahih manin tu-a bangzia-in mi khempeuh tungah sihna hong tung hi.</row>
		<row book="45" chapter="5" verse="17" tag="">[17] Mi khat bek’ mawhna hangin sihna in hong uk ahihleh mi khat mah ahi Jesuh Khrih hangin nakpitakin a lian Pasian’ hehpihna le mihoih-a sanna a ngah mite nungta-in thahatzaw kan ding uh hi.</row>
		<row book="45" chapter="6" verse="3-4" tag="">[3] Khrih Jesuh tawh i kipawl theih nadingin ama sungah a kiphum eite pen ama sihna mahah zong a sikhawm ihihlam thei lo na hi uh hiam? [4] I Pa’ vangliatna tawh sihna panin Khrih a kithawhkiksak mah bangin eite zong nuntakna thak i nuntak theih nadingin tui i kiphum ciangin amah tawh kiphum khawmin a sikhawm ihi hi.</row>
		<row book="45" chapter="6" verse="16" tag="">[16] Mi khatpeuh’ thu a mang dingin ama khut sungah na kipiak uh ciangin a thu na mante uh’ sila na hi uh hi. Mawhna na bawl uhleh sihna a thuak ding na hi uh a, thumangin na om uhleh Pasian tawh pawlkhat a suak ding na hi uh hi.</row>
		<row book="45" chapter="6" verse="23" tag="">[23] Bang hang hiam cih leh mawhna in thaman hong piak pen sihna hi a, ahi zongin i Topa Jesuh tawh i kipawl manin Pasian’ hong piakkhong pen nuntak tawntungna ahi hi.</row>
		<row book="45" chapter="8" verse="2" tag="">[2] Bang hang hiam cih leh Khrih Jesuh tawh a hong kipawlsak Kha Siangtho in mawhna le sihna a piangsak thukham panin kei hong suaktasak khinta hi.</row>
		<row book="45" chapter="8" verse="6" tag="">[6] I ngaihsutna, i pumpi deihna uksak lehang sihna tawh kizom hi; i ngaihsutna, Kha Siangtho uksak lehang nuntakna le nopsakna tawh a kizom hi.</row>
		<row book="45" chapter="8" verse="13" tag="">[13] Na pumpi uh deihna zui-in na gamtat uhleh na si ding uh a, ahi zongin Kha Siangtho huhna tawh na mawh gamtatnate uh na sihsak uhleh na nungta ding uh hi.</row>
		<row book="45" chapter="8" verse="38" tag="">[38] Bangmah in ama hong itna tawh hong kikhensakzo het lo ding hi, ci-in ka thei hi. Sihna, nuntakna, vantung mite, vantung vangliatnate, tuhun nate le a hong tung ding nate,</row>
		<row book="45" chapter="14" verse="8" tag="">[8] I nuntak leh Topa a dingin a nungta ihi a, i sih leh zong Topa a’ ding mahin a si ihi hi. Tua ahih manin i si a, i hing zongin Topa a’ ihi hi.</row>
		<row book="46" chapter="15" verse="25-26" tag="">[25] Bang hang hiam cih leh Pasian in a galte khempeuh zo-in a khenuai-ah a koihkhit hun dong mateng Khrih in uk ding hi. [26] A tawpna-ah suksiat ding a gal nunung pen in sihna ahi hi.</row>
		<row book="46" chapter="15" verse="42-44" tag="">[42] Misite a thawhkikna zong hihte mah tawh kibang hi. A kiphum pen a muat thei hi a, a thokik pen a muat thei lo ahi hi. [43] A kiphum laitakin hat loin melsia a, a kithawhkiksak ciangin thahatin a melhoih hi. [44] A kiphum laitakin leitung pumpi hi a, a kithawhkiksak ciangin kha pumpi ahi hi. Leitung pumpi a om mah bangin kha pumpi zong a om ding ahi hi.</row>
		<row book="46" chapter="15" verse="51-56" tag="">[51] Kuamah kim in a theih loh thusim khat na ngai un. Eite khempeuh a si khin ding ihi kei a, thakhatthu-in a kikhelvat ding ihi hi. [52] Peengkul nunung hong gin’ ciangin mitphiat kikal sungin i kikhelpak ding hi. Bang hang hiam cih leh peengkul hong gin’ ciangin misite a sithei nawn lo dingin hong tho ding a, i vekpi-in i kikheel ding hi. [53] A muatthei pumpi pen a muat thei lo pumpi-in hong kikheel ding a, a sithei pumpi pen a sithei lo pumpi-in hong kikheel ding hi. [54] A muatthei pen a muat thei lo hong suakin, a sithei pen a sithei lo hong suah ciangin Lai Siangtho thu hong tung taktak ding hi. Lai Siangtho in, “Sihna maimangin gualzawhna in khuplet hi. [55] Sihna aw, na gualzawhna koi-ah om a, midangte na suksiat zawh nading na thahatna koi-ah omta ahi hiam?” na ci hi. [56] Sihna a pianna mawhna hang hi a, mawhna a kitheihna Thukham hang ahi hi.</row>
		<row book="47" chapter="4" verse="16-17" tag="">[16] Tua thu hangin ka lungkia tuan kei uh hi. Kote’ leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi. [17] Tuhun laitakin tomno sung lungkhamna ka thuakte uh in ka thuakna uh sangin nakpitakin a lianzaw tawntung minthanna sung hong tunpih ding hi.</row>
		<row book="47" chapter="5" verse="1" tag="">[1] Bang hang hiam cih leh hih ka tenna ka leitung pumpi uh a sih ciangin mihingte bawl ahi lo, Pasian in a kip tawntung dingin kote a dingin a hong bawlsak inn, vantungah a nei ding ka hihna uh ka thei uh hi.</row>
		<row book="47" chapter="5" verse="8" tag="">[8] Lungmuang takin a ki-om hithiat hi a, hih leitung pumpi nusia-in Topa tawh omkhawm ding a ki-utzaw ahi hi.</row>
		<row book="47" chapter="7" verse="10" tag="">[10] Tua na dahna uh hotkhiatna ngahtheih nadingin na lungsim uh na kheel nadingun Pasian in hong zang ahih manin dah nading bangmah om lo hi. Ahi zongin hih leitung dahna lelte in ahihleh sihna piangsak hi.</row>
		<row book="50" chapter="1" verse="21" tag="">[21] Bang hang hiam cih leh Khrih a’ ding bekin a nungta ka hi a, si taleng zong kei a dingin hoihzaw semsem lai hi.</row>
		<row book="50" chapter="3" verse="10" tag="">[10] Jesuh Khrih thei-in, ama thawhkik bangin thokikin, kei zong sihna panin hong hingsakkik ding hi, ci-in ka lametna hangin ama thuak bangin thuakin, sihna-ah zong amah tawh ka kibat ding ka utpi pen ahi hi.</row>
		<row book="52" chapter="4" verse="13-18" tag="">[13] Sanggamte aw, lametna a nei lo mite bangin na dahluat loh nadingun a sisa mite’ omzia ding thu na theih ding uh ka deih hi. [14] Jesuh si-in thokik hi, ci-in i up mah bangin Pasian in Jesuh hong paipih kik ciangin amah umin a si mite zong hong tonpih ding hi, ci-in i um hi. [15] Topa’ thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh i kimuh ma-in Topa tawh i kimu kei ding hi. [16] Pasian’ thupiakna awging lianpi, vantungmi mangpa’ thugenna, le Pasian’ peengkul hong ging ding a, vantung panin Topa mahmah hong paisuk ding hi. [17] Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna ahi hi. [18] Tua ahih ciangin note khatlekhat hih thu tawh na kihehnem un.</row>
		<row book="58" chapter="2" verse="14" tag="">[14] Tate a cih mite pen leitung cilesa a nei mite ahih manin, ama sihna hangin sihna a uk Dawimangpa a sukgawp theih nadingin Jesuh in mihing pianzia mah hong nei phot hi.</row>
		<row book="58" chapter="2" verse="9" tag="">[9] Ahi zongin Pasian’ hehpihna hangin mi khempeuh a dingin Jesuh a sih theih nadingin tawlkhat sung vantung mite sangin a neuzaw-in a kibawlna i mu a, sihna a thuakna hangin minthanna le pahtawina a ngahna thu i thei hi.</row>
		<row book="58" chapter="5" verse="7" tag="">[7] Leitungah mihingin Jesuh a omlai-in sihna panin amah a honkhia thei ding Pasian tungah thu ngenin khitui naptui tawh thumin na kiko hi.</row>
		<row book="58" chapter="7" verse="8" tag="">[8] Siampite’ lakna tawh kisai-in ahihleh a sithei mi mah ahi siampite in mite tung panin sawm-ah-khat a la uh hi. Ahi zongin Melkhizedek’ lakna tawh kisai-in ahihleh Lai Siangtho in a gen mah bangin a nungta tawntung mipa in sawm-ah-khat a la ahi hi.</row>
		<row book="58" chapter="9" verse="14-15" tag="">[14] tawntung Kha Siangtho hangin Pasian tungah a cingtaak biakpiak nadingin Khrih in a piak ama sisan in na tam semkhia zozaw ding a, a nungta Pasian’ na i septheih nadingin bangmahin a kimang lo nasepna panin ama sisan in i lungsim hong siangsak ding hi. [15] Thuciamna masa in a huamkhak mite, a mawhna panun a suahtak theih nading uh ngeina om pen a si suak khinta ahih manin, Pasian’ sap mite in a ciamsa tawntung thupha a ngahtheih nadingun Khrih in thuciamna thak a hong vaihawm ahi hi.</row>
		<row book="58" chapter="9" verse="27" tag="">[27] Mi khempeuh khatvei si-in, tua khit ciangin Pasian’ thukhenna a thuak ding ahih mah bangin,</row>
		<row book="58" chapter="13" verse="14" tag="">[14] Eite a dingin hih leitungah a kip khuapi om lo ahih manin a hong piang lai ding khuapi a zong ihi hi.</row>
		<row book="60" chapter="1" verse="3-9" tag="">[3] I Topa Jesuh Khrih’ Pa Pasian tungah lungdam ni. Ama hong hehpih mahmahna hangin sihna panin Jesuh Khrih a thawhkik sakna tawh eite tungah nuntakna thak a hong pia hi. Tua ahih manin i lametna kiam ngei lo a, [4] Pasian in ama mite a dingin a koih thuphate i ngah nadingin lamenin i om hi. Tua thuphate sia ngei lo, nin ngei lo, mual ngei loin a om tawntungna vantungah note a dingin a hong koihsak hi. [5] Note’ upna hangin nitawp ni ciangin na ngah ding uh hotkhiatna nomau-a’ ahihna a kilatsak nadingin Pasian in ama vangliatna tawh a hong kepsak ahi hi. [6] Tua ahih manin tu laitakin mite’ bawlsiatna a tuamtuam na thuak manun tawlkhat na lungkham uh ahi zongin hih bang thuakna hangin lungdamzaw un. [7] Hih bang thuaknate in a um takpi mah na hihna uh hong kilangsak hi. A siathei khamte nangawn, a hoih taktak mah ahi hiam, ci-in mite in mei tawh sin uh ahih manin, kham sangin a manphazaw note’ upna zong a kiptak mah ahi hiam, ci-in Pasian in hong sin ding mah ahi hi. Tua bangin na thuakzawh uhleh Khrih hong kilat Ni ciangin phatna, minthanna, le pahtawina na ngah ding uh hi. [8] Amah mu ngei lo napi-in na it uh a, amah mu ngei lo napi-in a thu umin kama genzawh loh zah dongin nakpitakin na lungdam uh hi. [9] Tua bangin na upna uh hangin kha thu-ah hotkhiatna a ngah na hi uh hi.</row>
		<row book="60" chapter="3" verse="18" tag="">[18] Khrih mahmah zong note a dingin si a, Pasian’ kiangah hong tunpih theih nadingin mihoih khat pen mihoih lote’ mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi.</row>
		<row book="61" chapter="1" verse="14" tag="">[14] I Topa Jesuh Khrih in teltakin hong genkhin ahih manin hih leitung pumpi ka nusiat baih nading thu ka thei hi.</row>
		<row book="62" chapter="3" verse="2" tag="">[2] Ka lawm itte aw, eite’ pianzia ding taktak a telin hong kilat nai loh hangin tu-in Pasian’ tate ihi hi. Ahi zongin Khrih hong kilat ciangin ama pianzia ahi bang teekteekin mu ding ihih manin amah i bat nading thu teltakin i thei hi.</row>
		<row book="66" chapter="1" verse="17-18" tag="">[17] Amah ka muh ciangin misi bangin ama khe phungah ka puk hi. Ahi zongin amah in ka tungah a taklam khut hong nga a, “Lau kei in; kei pen a kipatna le a tawpna ka hi a, [18] a nungta mipa zong ka hi hi. Kei ka si ngei hi. Ahi zongin tu-in hong en in, a nungta tawntung ka hi hi. Sihna le misite omna gam keima khutnuai ahi uh hi.</row>
		<row book="66" chapter="2" verse="10" tag="">[10] Na thuak ding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hileh nuntakna lukhu ka hong pia ding hi.</row>
		<row book="66" chapter="12" verse="11" tag="">[11] I sanggamte in Tuuno sisan le thuman a genna uh tawh amah na zo uh a, a nuntakna nangawn uh na pia ngam uh hi.</row>
		<row book="66" chapter="14" verse="13" tag="">[13] Tua ciangin vantung panin awging khat ka za a, “Tu a kipanin Topa thu-ah a si mite mi hampha mahmah ahi hi, cihna gelh in,” a ci hi. Tua ciangin Kha Siangtho in, “Hi takpi hi. Amaute’ nasepna thaman in amaute zui ding ahih manin a nasep gimna panun tawlnga-in nuamsa-in om ding uh hi,” ci-in a dawng hi.</row>
		<row book="66" chapter="20" verse="6" tag="">[6] Hih thawhkikna masa sungah a kihel mite pen Pasian’ mi siangtho hi a, a hampha mahmah ahi uh hi. Nihvei sihna in tua bang mite bangmah cihzo nawn lo ding a, amaute pen Pasian le Khrih’ siampite hi ding uh a, amah tawh kum tulkhat sung ukna aana nei ding uh hi.</row>
		<row book="66" chapter="20" verse="14" tag="">[14] Tua ciangin Sihna le Misite’ Gam, meiphualpi sungah a kilawn hi. Hih meiphualpi pen sihna nihna ahi hi.</row>
		<row book="66" chapter="21" verse="4" tag="">[4] Amaute’ mit panin khitui khempeuh nulsak ding hi. Thu luisate maimang khinta ahih manin sihna, dahna, le na sa-a kahna cihte om nawn lo ding hi,” a ci hi.</row>
	</category>
	<category id="109">
		<row book="2" chapter="21" verse="1-3" tag="">[1] “Tu-in hihte pen amaute’ tungah na piak ding biakna ngeina kipte ahi hi. [2] Hebru mi sila khat na lei uh ciangin, amah in kum guk sung na hong sepsak ding a, a kum sagihna ciangin bangmah hong pia loin a suakta-in paikhia ding hi. [3] Amah guakin hong pai ahihleh amah guak mahin paikhia ding a, zi neisa-in hong pai ahihleh amah tawh a zi zong paikhia ding hi.</row>
		<row book="2" chapter="21" verse="16" tag="">[16] “Zuak ding ahi a, sila-in neih ding ahi zongin mi a gu mi peuhmah kithat ding hi.</row>
		<row book="2" chapter="21" verse="20-21" tag="">[20] “Mi khat in molhtum khat tawh ama sila ahi pasal hitaleh numei hitaleh satin a phualah a sih pah leh, amah gim kipia ding hi. [21] Ahih hangin ni khat ahi a, ni nih ahi zongin sila a nuntak leh, amah gim piak ding hi lo hi. Bang hang hiam cih leh sila pen ama neihsa ahih manin sila a sih ciangin amah a sumh khin ahi hi.</row>
		<row book="2" chapter="21" verse="26-27" tag="">[26] “Mi khat in ama sila ahi pasal hitaleh numei hitaleh a mit satin a suksiatkhak leh amah in tua mit’ hangin sila suaktasakin paikhiasak ding hi. [27] Amah in a sila ahi pasal hitaleh numei hitaleh a ha a tupkhiat leh, amah in tua ha’ hangin sila suaktasakin paikhiasak ding hi.</row>
		<row book="3" chapter="19" verse="20" tag="">[20] “Sila ahi numei, midang khat in zuthawl a piaksa, kitankhia nai loin amah suahtakna a kipia nai lo nu, pasal dang khat in a lupkhoppih leh, thukanna kinei ding hi. Amaute kithat lo ding hi; bang hang hiam cih leh tua nu sila hi lai hi.</row>
		<row book="3" chapter="22" verse="11" tag="">[11] Ahih hangin siampipa khat in ama a dingin sum tawh sila khat a lei leh, tua a sila in ne thei ding hi. Ama inn sungah a suak mite in ama an ne thei ding uh hi.</row>
		<row book="3" chapter="25" verse="10" tag="">[10] Note in a kum sawmngana siangthosakin, gam sunga a teng mi khempeuh tungah suahtakna thu na zasak ding uh hi. Note in nomau’ neihsa ciat ngahkikin, sila-in a kizuak mite nomau’ innkuanpihte ciat kiangah na ciahkik uh ciangin note a dingin jubilee hi ding hi.</row>
		<row book="3" chapter="25" verse="39-46" tag="">[39] “Na gei-a om na sanggampa zawngin, nangma tungah amahmah hong kizuak leh, sila bangin na na semsak kei ding hi. [40] Amah pen a kicial nasem le peemta bangin nang kiangah om ding hi. Amah in jubilee kum mateng nangma na hong sem ding a, [41] tua ciangin nang kiang panin amah le ama kiangah a om a tate paikhia ding a, ama innkuan zuan kikin, a pate’ neihsa ngahkik ding hi. [42] Bang hang hiam cih leh amaute pen Egypt gam panin ka paikhiatpih keima nasemte hi a, amaute sila-in kizuak lo ding hi. [43] Note in hih gawpgawpna tawh amah na uk kei ding uh a, na Pasian uh na zahtak ding uh hi. [44] Note in na neih theih ding uh sila numei le sila pasalte hih bang ahi hi: Na kimkot uha om minam dangte lak panin sila numei le sila pasal na lei thei ding uh hi. [45] Note in na gam sung uhah a suak, note lakah a hong peem khualmite leh note tawh a om amau’ innkuante lak panin zong na lei thei ding uh a, amaute pen nomau a’ hi thei ding uh hi. [46] Note in amaute pen note’ khit ciangin na tapate uh tungah amau’ neih tawntung dingin a luah dingin na pia thei ding uh hi. Note in sila-in amaute na nei thei ding uh a, ahih hangin na sanggam uh Israel mite khatlekhat hih gawpgawpna tawh na ki-uk kei ding uh hi.</row>
		<row book="5" chapter="15" verse="12-14" tag="">[12] “Na sanggampa, Hebru pasal khat ahi a, Hebru numei khat ahi zongin nang tungah hong kizuak leh, amah in nangma na kum guk sung hong sem ding a, a kum sagihna ciangin nang kiang panin a suakta-in na paikhiasak ding hi. [13] Na kiang panin a suakta-in na paikhiatsak ciangin khuthawm guakin na paisak kei ding hi. [14] Na tuuhon lak, na ancilna le na leenggah sukna panin citna tawh tampi na pia ding a, TOPA na Pasian in nang thupha hong piak zahin amah na pia ding hi.</row>
		<row book="5" chapter="23" verse="15-16" tag="">[15] “A topa’ kiang panin no kiangah a hong tai sila, a topa kiang mahah na apkik kei ding uh hi. [16] Na khuapite uh lak panin ama teelna mun, ama lungkim penna, note lakah note tawh amah hong teng ding a, amah na nengniam kei ding uh hi.</row>
		<row book="5" chapter="24" verse="7" tag="">[7] “Mi khat in Israel mi a sanggamte khat gu-in, amah in sila bangin a bawl ahi a, a zuak ahi zongin a kimuh leh, tua guta pa kithat ding hi. Tua bangin note’ lak panin siatna na siangsak ding uh hi.</row>
		<row book="5" chapter="28" verse="68" tag="">[68] Note na zin kik ngei nawn kei ding uh hi, ci-in kong ciam khualzinna, Egypt gamah teembaw tawh TOPA in note hong paipih kik ding hi. Tua lai-ah sila numei le sila pasal dingin na galte uh tungah na kizuak ding uh a, ahih hangin kuamah in note hong lei lo ding hi,” a ci hi.</row>
		<row book="7" chapter="1" verse="30" tag="">[30] Zebulun minamte in Kitron-a teng mite ahi a, Nahalol a teng mite ahi zongin hawlkhia lo a, Kanaan mite amaute lakah tengin aana tawh nasemte a suak uh hi.</row>
		<row book="9" chapter="4" verse="9" tag="">[9] Filistia mite aw, hang unla, pasal bangin gamta un. Tua hikeileh amaute, note’ sila hong hih mah bangin Hebru mite’ sila na suak ding uh hi. Pasal lungsim nei-in do un,” a ci uh hi.</row>
		<row book="9" chapter="30" verse="11-15" tag="">[11] Amaute in Egypt mi khat gamlakah mu uh a, David kiangah amah paipih uh hi. Amaute in an pia uh a, amah in ne hi. Amaute in tui dawn ding zong a pia uh hi. [12] Theimoh khat le leenggahkeu bawk nih zong a pia uh hi. Amah in tuate a nek khit ciangin a tha hong dimkik hi. Bang hang hiam cih leh an ahi a, tui ahi zongin sun thum le zan thum ne lo dawn loin om hi. [13] Tua ciangin David in ama kiangah, “Nang kuate na hi hiam? Koi pan na hi hiam?” a ci hi. Amah in, “Kei pen Amalek-te khat’ nasem, Egypt mi tangval khat ka hi hi. Tuma ni thum lai-in ka ci na ahih manin ka topa in hong nusia hi. [14] Kote in Khereth mite’ Negeb gam le Judah-te’ gam sung le Kaleb mite’ Negeb gam ka sim uh a, mei tawh Ziklag ka hal uh hi,” a ci hi. [15] Tua ciangin David in ama kiangah, “Hih mite kiangah nong paipih suk nuam ding hiam?” a ci hi. Amah in, “Nangmah in kei nong thahlohna ding ahi a, ka topa’ khut sungah nong apkik loh nading ahi zongin Pasian’ min tawh kei tungah hong kiciam peuh lecin hih mihonte kiangah nang kong paipihsuk ding hi,” a ci hi.</row>
		<row book="12" chapter="4" verse="1" tag="">[1] Tu-in kamsang honte sung pan mi khat’ zi Elisha’ tungah kiko-in, “Na nasem ka pasal si hi. Na nasempa in TOPA a zahtakna na thei hi. Ahih hangin ka tapate nih sila dingin a la dingin a leibatna pa hong pai hi,” a ci hi.</row>
		<row book="15" chapter="9" verse="9" tag="">[9] Kote pen sal ka hi takpi uh hi; ahi zongin ka salsuahna uhah ka Pasian un nong nusia kei a, kote’ Pasian’ biakinn puahkikin ka dinsakkik theih nading uh le Judah le Jerusalem-ah kidalna kulh ka neih theih nadingun kipat thakna na hong piak theih nadingin Persia kumpite ko tungah a thunuam dingin nong bawlsak hi.</row>
		<row book="20" chapter="17" verse="2" tag="">[2] A pil silapa in a topa’ ta hai tungah aana nei-in a topa’ gamh pawlkhat a luah hi.</row>
		<row book="20" chapter="19" verse="10" tag="">[10] Mihaite a nop lua-in a nuntak ding kilawm lo a, silate in miliante a uk ding kilawm lo zaw lai hi.</row>
		<row book="20" chapter="22" verse="16" tag="">[16] Hauhnop manin mihaute letsong pia leeng kizawnlawh a, hauhnop manin mizawngte’ neihsa laksak lehang zong kihauhlawh tuan lo hi.</row>
		<row book="20" chapter="30" verse="10" tag="">[10] Sila khat a topa kiangah gensia kei in; amah in nang hong gensia-in gimna na thuakkha ding hi.</row>
		<row book="23" chapter="14" verse="1-5" tag="">[1] TOPA in Jakob hehpihin Israel teelkik ding a, amaute pen a gam uhah koihkik ding hi. Khual mite in amaute pawlin Jakob innkuan bel ding uh hi. [2] Israel mite in amaute manin amau’ gamah ciahpih ding uh a, TOPA’ gam sungah amaute pen sila numei sila pasal dingin nei ding uh hi. Amaute a man ngei mite pen tu-in amaute in lehmat ding uh a, amaute a nengniam ngei mite tungah tu-in ukna nei ding uh hi. [3] A haksa nasep hong kisepsakna, gimna le lungkhamna panin TOPA in note tungah tawldamna hong piak ciangin, [4] Babylon kumpipa tungah hih zahkona kam na zang ding uh a, “Kumpi gilo pa pukta a, amah in kuamah nengniamzo nawn lo ding! [5] Tawlnga loin mihingte satna-in a kizang, hehna tawh minamte ukin nakpitakin a bawlsia, migilote’ ciangkhut le gam ukte’ kumpi ciangkhut, TOPA in kuaitan khinta hi.</row>
		<row book="23" chapter="61" verse="1" tag="">[1] Gimna a thuak mite tungah thuhoih a puak dingin TOPA in kei hong teelin hong sawl ahih manin keima sungah Topa PASIAN’ kha hong om hi. Lungsim kitamzante a damsak ding, salin a kimante tungah suahtakna thu a gen ding, a kikhum mite a dingin thong kong a hong ding,</row>
		<row book="24" chapter="34" verse="8-9" tag="">[8] Zedekiah kumpipa in numei ahi a, pasal ahi zongin Hebru mipih silate khahkhia-in, kuamah in a Jew mipihte sila-in khawi thei lo ding hi, ci-in suahtakna ding thu zasak a, Jerusalem khua-a mi khempeuh tawh thuciamna a bawl hi. [9] Zedekiah kumpipa in numei ahi a, pasal ahi zongin Hebru mipih silate khahkhia-in, kuamah in a Jew mipihte sila-in khawi thei lo ding hi, ci-in suahtakna ding thu zasak a, Jerusalem khua-a mi khempeuh tawh thuciamna a bawl hi.</row>
		<row book="29" chapter="3" verse="2-3" tag="">[2] Minam dang khempeuh kaikhawmin Jehoshafat Kuam-ah ka paipih ding hi. Ka mihingte tungah a bawlnasa uh hangin tua munah amaute thu ka khen ding hi. Amaute in Israel mite, gam dangah thehthang uh a, ka gam sung teng phelhawm mangkhin uh hi. [3] A galmatte uh kua in ngah ding, ci-in ai san uh a, zu le numei lei nadingin numeino le naupangnote sila-in a zuak uh hi.</row>
		<row book="30" chapter="8" verse="6" tag="">[6] Khedap bu khat man dingin mizawngte sila-in i zuak nuam a, i mangbuh hoih lote sum tampi i khawng nuam hi,” na ci uh hi.</row>
		<row book="38" chapter="9" verse="12" tag="">[12] Lametna a om no salte aw, ciahkik unla, a muanhuai mahmah na mun ngei uh zuankik un. Note’ thuaknasa a zah nihin thupha ka hong piakna ding tuni-in note kiangah ka hong gen hi.</row>
		<row book="40" chapter="6" verse="24" tag="">[24] “Kuamah, to nih’ sila hikhawm thei lo hi. Khat mudahin khat it ding a, khat tungah thumanin khat simmawhbawl ding hi. Note in Pasian’ na le leitung sum na na semkhawm zo kei ding uh hi.</row>
		<row book="40" chapter="20" verse="25-28" tag="">[25] Ahi zongin Jesuh in amaute sam a, “Mi a uk Gentail-te in mite tungah aana nei uh a, mi a makai Gentail-te in thuneihna tawh a ukna thu na thei uh hi. [26] Ahi zongin note lakah tua bang hi lo ding hi. Note lakah a lian ahi dingte note’ nasem hi ding a, [27] note’ lakah a lianpen ahi dingte note’ sila hi ding hi. [28] Mihing Tapa zong nasem nei dingin hong pai hi loin mi dangte a’ ding na semin, mi tampi tat nading a si dingin a hong pai ahih mah bangin note zong a tuaci ding na hi uh hi,” a ci hi.</row>
		<row book="40" chapter="24" verse="45-51" tag="">[45] “A pil a citak nasem i cih a bangcite ahi hiam? A naseppih dangte ukin a hun manmanin amaute’ nekzah ding ciat an a pia dingin a topa in a seh a nasempa ahi hi. [46] A topa hong ciah ciangin ama sawl bangin na semin a om a muhpa pen mi hampha mahmah khat ahi hi. [47] Ke’n kong genin-ah, ama neihsa khempeuh a uk dingin a topa in tua nasempa a koih ding hi. [48] Ahi zongin tua nasempa nasem hoih lo hi hen la, a lungsim sungah, ‘Ka topa hong ciahhak ding hi,’ ci-in, [49] a naseppih a lawmte satgawp hen la, zukham thei mite tawh anne zune-in na om leh, [50] a topa tung dingin a uploh ni hun khatpeuhin a topa hong tung ding a, [51] a topa in nakpitakin gim pia-in, mihoih a kineihkhemte’ gimthuak dingteng thuaksak ding a, amah kapin a hagawi ding hi.</row>
		<row book="40" chapter="25" verse="14-20" tag="">[14] “Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte’ kep dingin a ap hi. [15] Amau’ siamna tawh kizui-in khat tungah tulnga, khat tungah tulnih, khat tungah tulkhat a ap khit ciangin a zinkhia hi. [16] Tul nga a ngah pa in sum bawlna-in zangpah a, a meet tulnga mah a ngahthuah hi. [17] Tul nih a ngah pa in zong a meet tulnih mah a ngahthuah hi. [18] Ahi zongin tulkhat a ngah pa in leisung to-in a topa’ sum a seelcip hi. [19] “Hun sawtpi khit ciangin tua nasemte’ topa hong ciahkik a, a nasemte tawh a sum thu a siangsak uh hi. [20] Tul nga a ngah pa in a dang tulnga mah hong tawithuahin, ‘Topa aw, kei tungah tulnga nong ap hi. Hih lai-ah tulnga mah ka meetsak hi,’ hong cih ciangin</row>
		<row book="41" chapter="10" verse="42-45" tag="">[42] Ahi zongin Jesuh in amaute samin, “Leitung mi a ukte in mite tungah aana nei-in, mi a makaite in thuneihna tawh a ukna thu na thei uh hi. [43] Ahi zongin note lakah tua bangin hi lo ding hi. Note lakah a lian nuam khat peuhpeuh, adangte khempeuh’ nasem hi ding a, [44] a makai ahi nuam khat peuhpeuh, adangte khempeuh’ sila hi ding hi. [45] Bang hang hiam cih leh Mihing Tapa zong, midangte ama na a semsak dingin a hong pai hi lo hi. Midangte’ na a sem ding le mi tampi a tatkhiat nading ama nuntakna a pia dingin a hong pai ahi zaw hi,” a ci hi.</row>
		<row book="42" chapter="4" verse="18" tag="">[18] “Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa’ kha hong om hi. Salin a kimante tungah suahtakna thu a gen ding, mittawte in khua a muhkik theih nading, a kinengniamte a suaktasak ding le</row>
		<row book="42" chapter="12" verse="42-46" tag="">[42] Topa in, “A pil a citak nasempa i cih a bangcite ahi hiam? A naseppih dangte ukin a hun manmanin amaute’ nekzah ding ciat a pia dingin a topa in a seh nasempa ahi hi. [43] A topa hong ciah ciangin hih ama sawl bangin a sem a muh nasempa pen mi hampha mahmah ahi hi. [44] Ke’n kong cihin-ah, a neihsa khempeuh a uk dingin a topa in tua nasempa koih takpi ding hi. [45] Ahi zongin tua nasempa in a lungsim sungah, ‘Ka topa hong ciahkik hak ding hi,’ ci-in ngaihsunin a naseppih numei le pasalte satgawp hen la, zukham ankhamin ommawk leh, [46] tua nasem pa’ topa pen ama upmawh loh ni, a theihkholh loh hunin hong tung ding hi. A topa in nakpitakin amah gim pia ding a, a thumang lo mite tawh a kibangin a thuaksak khawm ding hi.</row>
		<row book="42" chapter="16" verse="13" tag="">[13] “To nih’ na a semkhawmzo nasem kuamah om lo hi. A to khat mudahin khat it ding a, khat beelin khat a simmawh ding hi. Pasian’ na le leitung sum na na semkhawmzo kei ding uh hi,” a ci hi.</row>
		<row book="42" chapter="19" verse="12-17" tag="">[12] “Khatvei, ulian khat om a, kumpi za a lakkhit ciangin a ciahkik dingin gamlapi gamah a pai dingin a ding khia hi. [13] A dinkhiat ma-in ama nasem mihing sawmte sam a, amaute tungah sum zakhat ciat pia-in, ‘Ka om loh sungin hih sumte tawh na siam bang bangun sum na bawl ciat un,’ ci-in a vaikhak hi. [14] Ahi zongin ama gammite in hih ulianpa mudah uh ahih manin ama nungah kamtai sawl uh a, ‘Ka kumpi dingun nang kong deih kei uh hi,’ cisak uh hi. [15] “Ahi zongin hih ulianpa kumpi za ngahsa-in hong tunkik ciangin, sum a ap a nasemte in bangzah ciat a na meetsak uh hiam ci-in a theih nadingin a kiangah a nasemte hong pai nadingun thu a pia hi. [16] A nasem khat hong pai masa a, ‘Topa aw, nong sum piak zakhat tawh tulkhat ka meetsak hi,’ hong ci hi. [17] Amah in, ‘Hoih mahmah hi; nang pen nasem gina na hi hi. Thuneu-ah citak na hih manin khuapi sawm na uk ding hi,’ a ci hi.</row>
		<row book="43" chapter="8" verse="31-36" tag="">[31] Tua ahih manin amah a um Jew mite kiangah Jesuh in, “Ka thuhilhnate na zuih paisuak nak-uhleh ka nungzui taktakte na hi ding uh hi. [32] Tua ciangin thuman na thei ding uh a, tua thuman in note hong suaktasak ding hi,” a cih leh [33] amaute in, “Kote Abraham’ suanlekhakte ka hi uh a, cikmahin kuama salin ka om ngei kei uh hi. Tua ahih manin bang hangin, ‘Note suakta ding,’ hong cithei na hi hiam?” a ci uh hi. [34] Tua ciangin Jesuh in, “A mantakin ci lehang mawhna a bawl mi peuhmah mawhna’ sila ahi uh hi. [35] Silate pen innkuan mite tawh omkhawm paisuak lo a, tapa ahihleh om paisuak hi. [36] Tua ahih manin Tapa in note hong khah le a suakta takpi na hi uh hi.</row>
		<row book="43" chapter="13" verse="16" tag="">[16] A mantakin ci lehang, sila pen a topa sangin lianzaw ngei lo a, a kisawlpa zong a sawl pa sangin lianzaw ngei lo hi.</row>
		<row book="43" chapter="15" verse="15" tag="">[15] Nasemte in a tote’ nasepna bangmah thei lo ahih manin note pen nasemte ka hong ci nawn kei ding hi. Ka Pa’ tung panin ka zak thu khempeuh note kiangah hong genkhin ka hih manin note, lawm, ka hong ci zaw ding hi.</row>
		<row book="45" chapter="1" verse="1" tag="">[1] Pasian kiang panin a hong pai Lungdamna Thu a hilh dingin Pasian’ teelna tawh sawltak ahi, Jesuh Khrih’ sila keimah Paul in lai ka hong khak hi.</row>
		<row book="45" chapter="6" verse="16" tag="">[16] Mi khatpeuh’ thu a mang dingin ama khut sungah na kipiak uh ciangin a thu na mante uh’ sila na hi uh hi. Mawhna na bawl uhleh sihna a thuak ding na hi uh a, thumangin na om uhleh Pasian tawh pawlkhat a suak ding na hi uh hi.</row>
		<row book="45" chapter="7" verse="14-17" tag="">[14] Thukham pen i kha thu tawh kisai hi, ci-in i thei hi. Ahi zongin kei pen leitung pumpi tawh a nungta mi ka hi a, mawhna thu mangin a sal a suak ka hi hi. [15] Ka hihnopteng hihkha loin ka hih nop loh tengkeek mah hih zawsop ka hih manin keima gamtatna mahmah zong ka tel thei kei hi. [16] Ka hih nop lohteng ka hih veve ciangin Thukham a deihhuai khat hi, ci-in ka ngaihsutna hong langsak hi. [17] Tua ahih manin tua bangin a gamta taktak pen kei hi loin ka sunga om mawhna hizaw hi.</row>
		<row book="45" chapter="8" verse="15" tag="">[15] Note tungah Pasian in a hong piak a Kha Siangtho in note na lau nadingun sila-in a hong bawl hi lo a, Kha Siangtho in Pasian’ tate a hong suaksak ahi zaw hi. Tua Kha Siangtho mah in Pasian pen, “Pa aw, Pa aw,” hong ci theisak hi.</row>
		<row book="46" chapter="7" verse="21-23" tag="">[21] Sila ahi mi khat Pasian in a sap leh phamawh lo hi; sila mahin ki-om thei veve hi. Ahi zongin suahtak theih nading lampi a om leh tua hunhoih hamphatna zang tahen. [22] Bang hang hiam cih leh Topa in a sap sila ahi mi pen Topa a dingin mi suakta hi a, tua mah bangin Khrih in a sap a suakta mi pen Khrih a dingin sila ahi hi. [23] Note pen Pasian’ hong leisa na hih manun mite’ sila suak kei un.</row>
		<row book="46" chapter="9" verse="19" tag="">[19] Kei pen kuama khutnuai mi hi loin a suakta mi hinapi-in, mi a tam theithei ka ngahzawh nadingin mi khempeuh’ khutnuai mi-in ka kibawl hi.</row>
		<row book="47" chapter="4" verse="5" tag="">[5] Bang hang hiam cih leh kote’ hilh thu pen komau’ thu hi lo a, Khrih Jesuh pen Topa ahi hi, ci-in a hilh ka hi uh a, kote pen Khrih hangin nomau’ na a semte ka hi uh hi.</row>
		<row book="48" chapter="3" verse="27-29" tag="">[27] Khrih sungah a kiphum note in Khrih’ pianzia a nei khinta na hi uh hi. [28] Tua ahih manin Jew mi le Gentail mi, sila le sila ahi lo, numei le pasal cih bangin kideidanna om nawn lo a, note khempeuh Khrih tawh na kipawlna hangun pawlkhat hi-in, a kibangkim na hi uh hi. [29] Khrih tawh na kipawl nak-uhleh Abraham’ suante na hita uh a, Pasian’ hong khap thute a ngah ding na hi uh hi.</row>
		<row book="48" chapter="4" verse="1-7" tag="">[1] Ahi zongin gamhluah ding tapa in a pa’ neihsa khempeuh a luah ding hinapi-in a neulai hun sungteng silate mah bangin bangmah thu nei lo hi. [2] A pa in ama gamhluah dingteng a piakma, a neulai hun sungteng, midang in tua naupang kemin a vai ding a hawmsak hi. [3] Tua mah bangin eite zong kha thu-ah i neulai hun sungteng huihlak a uk vangneite’ khutnuai-ah a om ihi hi. [4] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. [5] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi. [6] Note pen ama tate na hihna uh a hong lah nadingin Pasian in ama Tapa’ Kha Siangtho, eite sungah hong tumsak a, tua Kha Siangtho in Pasian pen, “Pa aw, pa aw,” hong cisak hi. [7] Tua ahih manin note pen sila hi nawn loin Pasian’ tate na hih manun Pasian in ama tate a dingin a koih khempeuh, note tungah hong pia ding hi.</row>
		<row book="48" chapter="4" verse="22-24" tag="">[22] Lai Siangtho sungah hih bangin na kigelh hi: Abraham in tapa nih nei a, khat pen a zi’ silanu tawh a neih a tapa hi a, a khat pen a zi tawh a neih a tapa ahi hi. [23] Silanu tawh a neih a tapa pen leitung ngeina bangin a suak mawkmawk hi a, ahi zongin a zi tawh a neih a tapa pen Pasian’ thuciamna tawh kizui-in a suak ahi hi. [24] Hihte pen gentehna lim ahi hi. Hih nupi nihte pen thuciamna nam nih a lahna ahi hi. Sila a suak tate a hingkhia nu Hagar hi a, Sinai Mual tunga kipia thuciamna a lahnopna ahi hi.</row>
		<row book="48" chapter="4" verse="30-31" tag="">[30] Ahi zongin Lai Siangtho sungah, “Sila numei’ tapa in sila ahi lo numei’ tapa tawh gamh luahkhawm thei lo ding ahih manin, sila numei le a tapa hawlkhia in,” na kici hi. [31] Tua ahih manin sanggamte aw, eite pen sila numei’ tate ihi kei a, sila ahi lo numei’ tate ihi hi.</row>
		<row book="48" chapter="5" verse="1" tag="">[1] Khrih in eite hong khahkhiat khitna hangin mi suaktate hi khinta ihih manin tua suahtakna thu-ah kipin om unla, sila va suakkik nawn kei un.</row>
		<row book="48" chapter="5" verse="13" tag="">[13] Sanggamte aw, note ahihleh a suakta mi ahi dingin Pasian in a hong sap ahi hi. Ahi zongin tua suahtakna pen na pumpi uh ut bangbangin gamtat theih nadingin paulam zonna-in nei kei unla, itna tawh khatlekhat kikhualna-in zangzaw un.</row>
		<row book="49" chapter="6" verse="5-10" tag="">[5] Silate aw, launa le linna tawh na leitung tote uh thu mang unla, Khrih’ na na sep uh mah bangin lungsim takpi tawh na na sepsak un. [6] A hong pahtak ding uh deihna tawh amaute’ muhsung bekin tuaci gamtat kei unla, Khrih’ sila na hihna hangun Pasian’ hong deih bangin lungsim takpi tawh na sem un. [7] Mihingte’ na a sem bang lelin kingaihsun loin Topa’ na a sem bangin kingaihsun unla, thanopna tawh sem un. [8] Salte ahi a, sal ahi lote ahi zongin na hoih a sem mi khempeuh, Topa in thaman a piak ding lamtak na thei un. [9] Tote aw, silate in note hong bawl mah bangin note in zong amaute limbawl unla, tawn’ gawpgawpnate zang nawn kei un. Note le na silate uh vantung panin To khat khutnuai-ah a om na hihna uh le tua Topa in kuamah maitang zahtak tuam nei loin a kibangin mi khempeuh thu a khen ahihna thu na phawk ta un. [10] Tu a kipanin Topa tawh na kipawlna uh le ama vangliatna hangin na tha uh khauhsak ta un.</row>
		<row book="51" chapter="3" verse="22-24" tag="">[22] Silate aw, thu khempeuhah na leitung topa uh thu na mang un. Amau’ hong pahtak ding deihna tawh a hong muh sung bekin a hoihtatte hi kei unla, Topa na zahtakna uh hangin lungsim tak tawh gamta un. [23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un. [24] Topa in note tungah thaman a hong piak ding lamtak phawk gige un. Tua bangin na sepna uhah Khrih Topa’ na a semsem na hi uh hi.</row>
		<row book="51" chapter="4" verse="1" tag="">[1] Tote aw, note in zong vantungah To khat na neihna uh phawk unla, na silate uh a kilawm a kituakin bawl un.</row>
		<row book="54" chapter="5" verse="18" tag="">[18] Bang hang hiam cih leh Lai Siangtho in, “Buh a cil bawngtal muk na tuam kei in,” a cih banah, “Nasempa in a thaman a ngah ding a kilawm ahi hi,” na ci hi.</row>
		<row book="54" chapter="6" verse="1-2" tag="">[1] Kuamah in Pasian’ min le i thuhilhnate hong gensiatsak lohna dingin sila khempeuh in a tote uh zahtakbawl ta uh hen. [2] Thu um mi to-in a nei silate in upna sungah sanggam khat hi hang, ci-in ngaihsutna tawh a tote uh zahtakbawl loin omkha kei uh hen. Amaute’ nasepna hangin hamphatna a ngah mite pen thu um mi le a it uh mite ahih manin a hoihzaw-in a sepsak ding uh a kilawmzaw ahi hi. Tu-a ka hong gen ding thute mi khempeuh tungah hilhin gen in.</row>
		<row book="56" chapter="2" verse="9-10" tag="">[9] Silate in zong a tote uh thu mangin, thu khempeuhah a tote uh a lungkimsak nading, a tote uh thu seelloin, [10] a guktak loh nading, a tawntungin hoih gamtatin a cihtakna uh a kilatsak nadingun na hanthawn in. Tua hileh eite hong Hon Pasian’ thu a hoihna a kilangsakte ahi ding uh ahi hi.</row>
		<row book="58" chapter="2" verse="14-15" tag="">[14] Tate a cih mite pen leitung cilesa a nei mite ahih manin, ama sihna hangin sihna a uk Dawimangpa a sukgawp theih nadingin Jesuh in mihing pianzia mah hong nei phot hi. [15] Tua ahih manin sihna a kihtak manin sal bangin a om mite amah in hong suaktasak hi.</row>
		<row book="59" chapter="1" verse="1" tag="">[1] Pasian le Topa Jesuh Khrih sila keimah James in Leitung mun khempeuhah kithehthangin a om minam sawm le nihte tungah hopihna lai ka hong gelh hi.</row>
		<row book="60" chapter="2" verse="16-18" tag="">[16] Sila ahi lo mi bangin gamta unla, ahi zongin gitloh gamtat nadingin na suahtakna uh zang loin Pasian’ sila bangin na gamtazaw un. [17] Mi khempeuh zahtak bawlin thu uppih mite na it unla, Pasian zahtak bawlin kumpipa zong na zahtak un. [18] Nasemte aw, na tote uh thu na mang un. A thudik a migi na tote bek uh a zahtak hi loin a gilo na tote uh thu zong na mang un.</row>
		<row book="61" chapter="2" verse="19" tag="">[19] Amaute pen siatna a piangsak thei zongsatna lelin sila hinapi-un mite tungah suahtak nading thu a gen uh hi. Bang hang hiam cih leh mite pen, a hong zo peuhpeuhte’ sila ihi hi.</row>
		<row book="66" chapter="13" verse="16" tag="">[16] Tua ganhing in a lian a neu, a hau a zawng, sila le sila ahi lo, mi khempeuh in a taklam khut tung uh ahih kei leh a taltang uhah ciaptehna a neih nadingun thu a pia hi.</row>
	</category>
	<category id="110">
		<row book="3" chapter="19" verse="33" tag="">[33] “Na gam sung uhah note lakah khualmi khat hong peem leh, ama tungah a man loin na gamta kei ding uh hi.</row>
		<row book="4" chapter="22" verse="32" tag="">[32] TOPA’ vantungmi in ama kiangah, “Bang hangin na la thumvei dong sat na hi hiam? En in, hih na khualzinna-ah lungkim lo ka hih manin nang hong pang dingin kong kuankhia hi.</row>
		<row book="9" chapter="1" verse="6" tag="">[6] TOPA in amah ta neisak lo ahih manin amah a el a zipih in amah nakpitakin phin zel, hehsak zel hi.</row>
		<row book="10" chapter="23" verse="11-12" tag="">[11] Ama zomah Harar mi Agee’ tapa Shammah ahi hi. Besan a dimna mun Lehi-ah Filistia-te kikaikhawm uh a, Filistia-te’ kiang panin mite tai uh hi. [12] Ahih hangin amah in tua munah panmun la-in hu a, Filistia-te that a, TOPA in gualzawhna lianpi a piangsak hi.</row>
		<row book="12" chapter="2" verse="23-24" tag="">[23] Amah tua lai panin Bethel-ah paito hi. Lampi-ah a paitoh laitakin khuapi panin naupangneu pawlkhat hong paikhia-in amah zahko uh a, “Paito in, nang lukolh pa” a ci uh hi. [24] Tua ciangin amah a kiimah khuadak a, amah in amaute a muh ciangin TOPA’ min tawh amaute a samsia hi. Tua ciangin gamlak panin vompi nih hong pai-in naupang sawm le nih balnen hi.</row>
		<row book="16" chapter="4" verse="1" tag="">[1] Sanballat in kote’ kulh cianna thu a zak ciangin lungkim loin heh mahmah a, ko Jew mite hong zahko hi.</row>
		<row book="19" chapter="34" verse="12-14" tag="">[12] Nopna a neih theih nadingin nuntakna le khansau a deih kua ahi hiam? [13] Siatna ding panin na leii kem inla, zuau genna panin na muk kem in. [14] Siatna panin kihemkhia inla, a hoih bawl in. Kilemna ding hanciam inla, na phak mateng delh in.</row>
		<row book="19" chapter="35" verse="17-28" tag="">[17] TOPA aw, bang tanvei hong enkhong ding na hi hiam? Amau’ hong sukgawpna panin keimah hong honkhia inla, humpinelkaite kiang panin kei hong hon in. [18] Tua ciangin mihon kikhopna lian sungah nangma tungah lungdamna ka hong ko ding a, mihonpite lak panin nang ka hong phat ding hi. [19] A man lopi a ka gal a hite kei tungah lungdamsak kei inla, thu om lopi a kei hong mudahte, mitheek kipiasak kei in. [20] Bang hang hiam cih leh amaute in kilemna thu gen lo uh a, daitakin a om mite langpangin, khemna thu ngaihsun uh hi. [21] Amaute in kei hong kamkat beba uh a, amaute in, “Ha, Ha! Mu khin hang ei!” ci uh hi. [22] TOPA aw, na mu khin hi; dai ommawk ke’n! TOPA aw, kei kiang panin gamla om ke’n! [23] Ka Topa, ka Pasian aw, ka thu hong thei inla, kei a dingin nangmah hong kisosuah tawm in! [24] Ka TOPA, ka Pasian aw, na thumanna tawh a kituakin keima thutanna hong langsak inla, keima gimna-ah amaute lungdamsak ke’n! [25] Amau le amau tungah, “Ha, i tuptup tung ei!” kicisak kei in. “Amah nawmvalhtum khin hang,” amaute cisak kei in. [26] Kei’ kamsiatna-ah a lungdamte maizumsak inla, zahhuaigawp sak in! Kei tungah a hong kiliansakte maizumna le mindaina thuaksak in! [27] Kei thutang ka hihna lahkhiat ding a deihte lungdamin awngin, kipaaksak inla, “A nasempa’ hoihna-ah a lungkim TOPA lian hi,” cici sak in. [28] Tua ciangin na thumanna le nangmah phatna sunthapai-in ka gengen ding hi.</row>
		<row book="19" chapter="82" verse="4" tag="">[4] A ginalo mite le a cimawh mite hon unla, migilote’ khutsung panin amaute honkhia un,” a ci hi.</row>
		<row book="20" chapter="6" verse="16-19" tag="">[16] TOPA in a muhdah, a khahkhong ngei loh ding, thu guk, tua zah bek hi lo, thu sagih tak om a, tuate pen [17] kihihsakna, zuauthu genna, mawhnei lo mi thahna, [18] thusia bawl ding ngaihsutna, gamtatsiat ding a manlangte, [19] zuauthu gen teci man lote, le kitotna a piangsakte ahi hi.</row>
		<row book="20" chapter="10" verse="12" tag="">[12] Muhdahna in kitotna piangsak a, itna in mawhna khempeuh maisak hi.</row>
		<row book="20" chapter="12" verse="18" tag="">[18] Ngaihsun lo-a kampauna in tem hiam bangin mi liamsak thei a, mipilte’ kampauna in tua bang liamna damsak thei hi.</row>
		<row book="20" chapter="14" verse="6" tag="">[6] Mi a simmawh theite in pilna a zon uh hangin ngah zo lo uh a, thungaihsun theite in olno takin ngah thei uh hi.</row>
		<row book="20" chapter="14" verse="31" tag="">[31] Mizawngte bawlsiatna pen a piangsak Pasian simmawhna hi a, mizawngte tungah citna pen Pasian zahtakna ahi hi.</row>
		<row book="20" chapter="15" verse="1" tag="">[1] Kam nemin dawnna in hehna damsak a, kam khauh in hehna piangsak hi.</row>
		<row book="20" chapter="17" verse="5" tag="">[5] A zawngte a simmawh pa in amah a Piangsak pa a simmawh hi a, midangte’ tuahsiatna-ah a lungdam mipa in gim thuak hamtang ding hi.</row>
		<row book="20" chapter="17" verse="9" tag="">[9] Mi’ khialhna a maisakte midangte in itin lawm hau uh a, mi’ khialhna ciaptehna pen lawm taanna ahi hi.</row>
		<row book="20" chapter="17" verse="14" tag="">[14] Kitot i kipat ciangin tui lipi cinna phung kehsakkhak tawh kibang hi. Tua ahih manin a nasiat ma-in kitot khawlpak in.</row>
		<row book="20" chapter="18" verse="21" tag="">[21] Kampauna in sihna ahi a, hinna ahi zongin piangsak thei a, i kampauna bangin a piangte san loh phamawh hi.</row>
		<row book="20" chapter="22" verse="10" tag="">[10] Mi kiphasakte hawlkhia lecin kitotna le kisimmawhna bei pah ding hi.</row>
		<row book="23" chapter="41" verse="11-13" tag="">[11] Nangma tungah a heh mite khempeuh maizumna kithuaksakin kikoihkhong ding hi. Nangmah hong dem mite a mawkna suakin siatna thuak ding uh hi. [12] Nangmah hong langpangte na zon hangin amaute na mu nawn kei ding hi. Nangmah hong dote pen bangmah hi het lo ding uh hi. [13] Bang hang hiam cih leh keimah TOPA na Pasian in na khut taklam ka len hi. “Lau kei in, nangmah kong huh ding hi,” nang tungah a hong ci pa keimah ka hi hi.</row>
		<row book="23" chapter="51" verse="12-13" tag="">[12] TOPA in, “Kei, keimah pen note hong hehnem pa ka hi hi. Lopa sangin sauvei a nungta zaw tuan lo, mihing lellelte, bang hangin kihta na hi uh hiam? [13] Vantungte zalin, lei bulpite a koih, note a hong bawl TOPA hong mangngilh khinta na hi uh hiam? Note susia dingin a kithawi, no a hong nengniamte’ hehna, bang hangin kihta-in lau tawntung na hi uh hiam? Amaute’ hehna in note hong susiazo het lo ding hi.</row>
		<row book="23" chapter="54" verse="14" tag="">[14] Thuman le thutang in nang hong thahatsak ding hi. Nenniamna tawh na kigamla ding a, nang na lau kei ding hi. Kihtakna tawh na kigamla ding a, nangma nai-ah tuate hong pai lo ding hi.</row>
		<row book="40" chapter="5" verse="11" tag="">[11] “Midangte in keima hangin a man lopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uh hi.</row>
		<row book="40" chapter="5" verse="22" tag="">[22] Ahi zongin ke’n note kiangah kong genin-ah: A sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah a kimang lo,’ ci-in a ko bawl mi in uliante mai-ah thusitna thuak thei ding a, a sanggampa kiangah, ‘Mi hai,’ ci-in a simmawh mi in hell meikuang sungah khulna thuak thei ding hi.</row>
		<row book="40" chapter="5" verse="38-48" tag="">[38] “Note in, ‘Mittang khat tang ding mittang khat, ha khat tang ding ha khat,’ ci-in a kigenna na zaksa uh ahi hi. [39] Ahi zongin note kiangah ke’n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in. [40] Mi khatpeuh in na puansungsilh a ngahnop manin zumah hong khia-in hong laksak leh na puantungsilh zong na piathuah lai in. [41] Galkapte khatpeuh in tai khat sung a van pua dingin hong sawl leh a valin tai khat sung mah na puaksak lai in. [42] Mi khat peuhpeuh in na khat peuhpeuh hong nget leh na pia inla, nang kiang panin na a hong leitawi mite na pia in. [43] “Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh ahi hi. [44] Ahi zongin ke’n note kiangah kong genin-ah: Na galte uh na it unla, no hong bawlsiate a dingin thu na ngetsak un. [45] Tua hileh vantungah a om na Pa uh tate na hi thei ding uh hi. Bang hang hiam cih leh amah in mihoihte le misiate tungah a kibangin ni taangsak khawm a, a gamtat phate le a gamtat siate tungah zong a kibang mahin guah zusak khawm hi. [46] Tua ahih manin no hong itte bek na it uhleh Pasian in bang thaman hong pia zenzen ding ahi hiam? Siahdongte nangawn in amau a itte it thei uh hi. [47] Na lawmte bek uh hopihin thupha na piak uhleh mi mawkmawkte sangin na hoihzawkna uh bang om ahi hiam? Gentail mite nangawn in tua bang ciang lel hih thei uh hi. [48] Tua ahih manin vantungah a om na Pa uh a cingtaak mah bangin note zong lungsim citakin na cingtaak nading uh na hanciam un.</row>
		<row book="40" chapter="7" verse="1-5" tag="">[1] “Pasian in note hong mawhsak loh nadingin midangte va mawhsaksak nawn kei un. [2] Bang hang hiam cih leh midangte’ thu na khenzia uh tawh kizui-in note tungah hong khen ding a, midangte tungah na zat uh ngeina mah note tungah hong zang ding hi. [3] Bang hangin na lawmte’ mit sunga ninthem tang muhsak thei napi-in nangma mit sunga singluang tang phawk thei lo na hi hiam? [4] Nangma mit sungah singluang a tang kimlai, bangci-in na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam? [5] No a kineihkhem mite aw, note’ mit sunga singluang tang lakhia masa le-uhcin, na lawmte uh mit sunga ninthem tang na lakkhiat theihna dingun hoihtakin khua na mu thei pan ding uh hi.</row>
		<row book="40" chapter="7" verse="12" tag="">[12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="41" chapter="9" verse="42" tag="">[42] Jesuh in, “Mi khatpeuh in kei hong um hih naupangno khat a khialsak ding ahihleh a ngawngah an gawina suang lianpi khat kikhihin tuipi sungah kikhia leh ama a dingin hoihzaw thampek hi.</row>
		<row book="41" chapter="12" verse="31" tag="">[31] A nihna in: Nangma pumpi na it bangin na vengte na it in, cihna ahi hi. Hih tegel sangin thukham a lianzaw a dang om nawn lo hi,” ci-in a dawng hi.</row>
		<row book="42" chapter="6" verse="27-31" tag="">[27] “Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. [28] No hong phuisamte thupha na pia unla, no hong bawlsiate a’ ding thu na ngetsak un. [29] Na paang langkhat a hong bengte, a langkhat zong na dawhlai un. Na puantungsilh uh a hong sutte tungah, na puansungsilh uh zong na piathuah lai un. [30] A hong ngente peuhmah na pia unla, na na uh a hong laksakte tung panin lakik kei un. [31] Note tungah a hong kibawl ding na deih uh bangin midangte tungah na bawl un.</row>
		<row book="43" chapter="8" verse="7" tag="">[7] Amaute in Jesuh kiangah dong teitei uh ahih manin amah zong dingin amaute kiangah, “Note lakah mawhna a nei het lo pa in deng masa un,” a cih khit ciangin,</row>
		<row book="43" chapter="15" verse="12" tag="">[12] “Note tungah ka hong piak thu in: Note ka hong it zahin note khatlekhat na ki-it un.</row>
		<row book="43" chapter="16" verse="33" tag="">[33] Keimah tawh na hong kipawlna uh hangin lungnopna na neihtheihna dingun hih thu a hong gen ka hi hi. Leitung gimna na thuak ding uh hi. Ahi zongin keimah in leitung nate zo khinta ka hih manin lungnuamin om un,” a ci hi.</row>
		<row book="43" chapter="18" verse="22-23" tag="">[22] Hih bangin Jesuh a pau ciangin biakinncing palikte khat in Jesuh beeng a, “Bang hangin hih bangin siampi lianpen pa tungah kampau ngam na hi hiam?” a ci hi. [23] Ahi zongin Jesuh in, “A man loin kampau khial ka hih leh ka khialhna hong lak in. Ka thugen a man ahih manin bang hangin hong beeng zenzen na hi hiam?” ci-in a dawng hi.</row>
		<row book="45" chapter="2" verse="1" tag="">[1] Tua ahih ciangin midangte’ thu a khen note pen kuakua hita le-uh cin na suakta tuan kei ding uh hi. Midangte na mawhsakna uh thute mah note zong gamta veve na hih manun, no zong a mawh mah na hi uh hi.</row>
		<row book="45" chapter="8" verse="35-37" tag="">[35] Tua ahih manin bangin Khrih’ itna tawh hong kikhensakzo ding ahi hiam? Haksatna, lungkhamna, bawlsiatna, gilkialna, zawnna, lauhuaina, sihnate khat peuhpeuh in hong khenzo ding ahi hiam? [36] Lai Siangtho sungah zong, “Note hangin sunthapai-in siat nading lauhuaina ka thuak uh a, gawh ding tuu bangin a hong kibawl hi,” ci-in a kigelh hi. [37] Eite a hong it pa’ hangin hih thu khempeuhah a gualzo pente ihi hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="12" verse="14" tag="">[14] No a hong bawlsia mite, Pasian in thupha a piak nadingin thu ngetsak unla, tua bang mite samsia loin thupha piazaw un.</row>
		<row book="45" chapter="12" verse="17-20" tag="">[17] Midangte’ gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. [18] Ahih theih laiteng mi khempeuh tawh na kilem nadingun hanciam un. [19] Lawmte aw, na hehna uh kuama tungah thukkik kei unla, Pasian’ thukkik dingin koih lel un. Bang hang hiam cih leh Lai Siangtho sungah, “Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi,” ci-in kigelh hi. [20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un.</row>
		<row book="45" chapter="15" verse="7" tag="">[7] Tua ahih ciangin Khrih in note hong san mah bangin midangte in Pasian a phattheih nadingun note khatlekhat na kisang un.</row>
		<row book="46" chapter="4" verse="3" tag="">[3] Note na hi uh a, leitung mite in ahi zongin kei tungah mawhna hong zongin thu nong khen uh hangin bangmah phamawh ka sa kei hi. Kei mahmah zong kimawhsakin thu ka kikhen kei hi.</row>
		<row book="46" chapter="16" verse="14" tag="">[14] Na sepna khempeuh uhah ki-itna tawh na gamta un.</row>
		<row book="49" chapter="4" verse="29" tag="">[29] Na kiho uh ciangin kamguh zang kei unla, na pauna uh a za mite in phattuamna a ngahtheih nadingin na-in a kimang kam hoihte bek na pau un.</row>
		<row book="49" chapter="5" verse="6" tag="">[6] Hih bang mawhnate i bawl hangin phamawh kei, ci-in a mawk gen mite’ khemsa-in ta kei un. Pasian thu mang loin hih bangin a gamta mite in Pasian’ hehna a thuak ding uh ahi hi.</row>
		<row book="50" chapter="2" verse="3" tag="">[3] Huaihamna lungsim le kisialh nopna lungsim tawh bangmah gamta kei un. Kiniamkhiat ciat unla, midangte thupi ngaihsutzaw un.</row>
		<row book="55" chapter="3" verse="1-4" tag="">[1] Nitawp ni hun pen a lauhuai hun ahih ding lamtak phawk in. [2] Tuahun ciangin mite in amau angsung ding bek ngaihsunin, huaihamin, kisialin, kihisakin, mi zahko-in, nu le pate’ thu mang loin, lungdam theihna mel nei loin, biakna lungsim nei loin, [3] mi khual loin, hehpihna nei loin, mi gensia-in, ngongtatin, kihtakhuai-in, thuhoih deih loin, [4] ciampelin, thu khual loin, kiphasak gawpin, Pasian don loin pumpi nopsakna bek deihin,</row>
		<row book="60" chapter="3" verse="8-9" tag="">[8] A tawpna-ah kong gennop thu in: Lungsim le ngaihsutna kikhat nei-in unau ki-itna lungsim nei unla, migi-in kiniamkhiat un. [9] Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.</row>
		<row book="60" chapter="3" verse="13" tag="">[13] Note in a hoih gamtat ding utin hanciam le-uhcin kua in hong bawlsia ding ahi hiam?</row>
		<row book="62" chapter="2" verse="9" tag="">[9] Mi khatpeuh in khuavak gamtatna ka gamta hi, ci napi-in a Khristian mipihte a muhdah leh khuamial gamtatna mah a gamta lai ahi hi.</row>
		<row book="62" chapter="3" verse="15" tag="">[15] A Khristian mipih a mudah mi peuhmah mi that hi a, mi thatte in nuntak tawntungna a neih lohna thu na thei uh hi.</row>
		<row book="66" chapter="20" verse="12" tag="">[12] A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute’ gamtatna tua laibute sungah a kigelhna tawh kizui-in misite tungah thu a kikhen hi.</row>
		<row book="66" chapter="21" verse="4" tag="">[4] Amaute’ mit panin khitui khempeuh nulsak ding hi. Thu luisate maimang khinta ahih manin sihna, dahna, le na sa-a kahna cihte om nawn lo ding hi,” a ci hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
		<row book="66" chapter="22" verse="12" tag="">[12] Tua ciangin Jesuh in, “Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.</row>
	</category>
	<category id="111">
		<row book="2" chapter="22" verse="25" tag="">[25] “Note tawh a om, a zawng keima mite khat peuhpeuh tungah sum leitawi na piak uhleh, ama tungah sum leitawi a piapa bangin na om kei ding uh a, ama tung panin a meet na dok kei ding uh hi.</row>
		<row book="5" chapter="15" verse="7" tag="">[7] “ TOPA na Pasian un note hong piak gam sunga na khuate uh khat peuhpeuh sungah na sanggam khat uh note lakah a zawng a om leh na lungsim uh khauhsak loin, na sanggam zawng pa uh huh loin na om kei ding uh hi.</row>
		<row book="5" chapter="23" verse="19" tag="">[19] “Na sanggampa tungah sumgum hitaleh, ankhing hitaleh, a meet ngaihsutna-in na khat peuhpeuh leitawi na pia kei ding uh hi.</row>
		<row book="5" chapter="27" verse="17" tag="">[17] “‘A vengpa’ gisuang a botkhia mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi.</row>
		<row book="5" chapter="28" verse="12" tag="">[12] Note’ leitangah ama hunin guah a zusak ding le na sepna khempeuh uh thupha a pia dingin TOPA in a na hoih kholna vantung note hong hon ding hi. Note in minam tampite tungah leitawi na pia ding uh a, ahih hangin note in leitawi na la kei ding uh hi.</row>
		<row book="9" chapter="2" verse="7" tag="">[7] TOPA in zawngsakin hausak a, amah in niamkhiat sukin, zong sangtosak hi.</row>
		<row book="14" chapter="1" verse="11-12" tag="">[11] Pasian in Solomon dawngin, “Hih thu na lungsim sungah om a, nangmah in neihsate, hauhna, pahtawina, ahih kei leh nang hong mudahte’ nuntakna hong ngen loin, a tungah kumpi-in nang kong koihna ka mite na uk theih nadingin nang a’ ding pilna le theihna hong ngen na hih manin, [12] pilna le theihna nangma tungah hong kipia hi. Nang’ ma-a kumpite kuamah in a neih ngei loh, nang’ khit-ate kuamah in zong tua bang a neih loh ding hauhnate, neihnate, le pahtawina zong, nangma tungah kong pia thuah ding hi,” a ci hi.</row>
		<row book="19" chapter="37" verse="16-17" tag="">[16] Migilote’ hauhna sangin thuman mite in tawmno khat bek a neihna hoihzaw lai hi. [17] Bang hang hiam cih leh migilote’ thahatna kipaih khiatsak ding a, ahih hangin TOPA in mihoihte a huh hi.</row>
		<row book="20" chapter="3" verse="9" tag="">[9] Na neihsa le na anpalte tawh TOPA zahtak in.</row>
		<row book="20" chapter="10" verse="4" tag="">[4] Thadahna in zawnna hi a, thanuamna in hauhna hi.</row>
		<row book="20" chapter="11" verse="24-25" tag="">[24] Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi. [25] A cingh mite hau semsem ding a, midang a huhte in huhna mah ngahkik ding hi.</row>
		<row book="20" chapter="11" verse="28" tag="">[28] Tuk lai-a singteh tam bangin midikte’ hauhna khang ding a, phalbi lai-a singteh pulh bangin hauhna a suangte kiam ding uh hi.</row>
		<row book="20" chapter="13" verse="22" tag="">[22] Midikte in a tu a tate’ luah ding gamh nei uh a, mawhneite’ neihsate ahihleh midikte a’ ding hi lel hi.</row>
		<row book="20" chapter="14" verse="4" tag="">[4] Bawngtal om kei leh lo panin an tawm bek kila a, bawngtal tha tawh an a kihau ahi hi.</row>
		<row book="20" chapter="16" verse="8" tag="">[8] Thuman loin hauhna sangin thumanin tawmno neihna a hoihzaw ahi hi.</row>
		<row book="20" chapter="16" verse="16" tag="">[16] Kham sangin pilna hoihzaw a, ngun sangin thutheihna deihhuai zaw hi.</row>
		<row book="20" chapter="17" verse="16" tag="">[16] Mihai pa in thu ngaihsun thei lo ahih manin pilna zonna ding sum tampi a zat hangin a phattuamna om lo hi.</row>
		<row book="20" chapter="19" verse="4" tag="">[4] Mihaute in lawm mu thuahthuah a, mizawngte in a neihsun teng nangawn khahsuahsuah uh hi.</row>
		<row book="20" chapter="19" verse="7" tag="">[7] Mi khempeuh in a sanggam zawng pa uh mudah ciat ahih manin a lawmte in a taisatna a thu lamdang hi lo hi.</row>
		<row book="20" chapter="19" verse="23" tag="">[23] TOPA a zahtakte a khansau a, lungkim takin nuamsa-in om uh a, siatna bangmah tuak kha lo uh hi.</row>
		<row book="20" chapter="20" verse="10" tag="">[10] Tawisuang nam nih le piciang nam nih zangin mi khemna pen TOPA in a deih lohna kibang hi.</row>
		<row book="20" chapter="20" verse="21" tag="">[21] A baih lamin hauhpakna pen a tawpna-ah phattuamna om lo hi.</row>
		<row book="20" chapter="21" verse="6" tag="">[6] Zuaugenna tawh hauhnate beimang pak a, sihna khuk sung hong tunpih hi.</row>
		<row book="20" chapter="21" verse="20" tag="">[20] Mipil pa’ inn sungah neihlelam a dimin om a, ahi zongin mihai pa in a ngahzahzah zangkhia pah hi.</row>
		<row book="20" chapter="22" verse="1" tag="">[1] Hauhna sangin min hoihna deihhuai zaw a, kham le ngun sangin mi’ hong thusimna deihhuai zaw hi.</row>
		<row book="20" chapter="22" verse="2" tag="">[2] A hau a zawng a kilamdanna om lo a, a nih tuakun TOPA’ bawlsa ahi uh hi.</row>
		<row book="20" chapter="22" verse="7" tag="">[7] Mihaute in mizawngte uk a, leitawi a late pen a piate’ sila a suak hi.</row>
		<row book="20" chapter="22" verse="16" tag="">[16] Hauhnop manin mihaute letsong pia leeng kizawnlawh a, hauhnop manin mizawngte’ neihsa laksak lehang zong kihauhlawh tuan lo hi.</row>
		<row book="20" chapter="23" verse="4-5" tag="">[4] Hauhnop man bekin sum’ sila suak kei unla, a man loin gamtakha kei un. [5] Na ngahsa uh sumte mitphiat kalin beimang thei a, muvanlai bangin thakhatin leengmang thei hi.</row>
		<row book="20" chapter="27" verse="23-24" tag="">[23] Na tuuhonte hoihtakin thei inla, na bawnghonte hoihtakin kem in. [24] Bang hang hiam cih leh neihsa kip tawntung lo a, hauhna pen a khangkhangin kizom suak lo hi.</row>
		<row book="20" chapter="28" verse="20" tag="">[20] A citak mipa in thupha tampi ngah ding a, a hau baih nuam mipa in gim tuak pelmawh ding hi.</row>
		<row book="21" chapter="5" verse="10-15" tag="">[10] Sum deihna lungsim na neih leh lungkim hun cih na nei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi ahi hi. [11] Hau semsem lecin na vak ding mi tam semsem a, a hau zaw hi’ng, ci-a na theih bek cih simloh bangmah phattuamna na ngah kei hi. [12] Na a sem mipa pen a nek ding nei taleh nei ta kei leh lungnuam takin ihmu thei a, a haute ahihleh lungnuam takin ihmu thei lo uh hi. [13] A hoih het lo na khat hih leitungah ka mu hi: Mite amau’ lunggim nadingin hau uh hi. [14] Na a sep khialh manun a neihsa teng uh suplawh uh a, a tu a tate’ luah ding bangmah om nawn lo hi. [15] I nute’ sung panin bangmah nei loin guaktangin i suah mah bangin guaktang mahin i ciahkik hi. I sepsate i ciahpihkik theih bangmah om lo hi.</row>
		<row book="21" chapter="7" verse="12" tag="">[12] Sum in hong lungmuansak bangin pilna in zong hong lungmuangsak hi. Pilna a manphatna, a pilte a nuntaksak theihna ahi hi.</row>
		<row book="21" chapter="11" verse="1" tag="">[1] Sumbawl nadingin na sumte zang in. Ni khat ni peuh teh a meet na ngah ding hi.</row>
		<row book="22" chapter="8" verse="7" tag="">[7] Tui tampi nangawn tawh kisumit zo lo a, tui sungah i phumcip hangin mitzo tuan lo hi. Mi khat in a neihsa sum khempeuh tawh itna a lei dingin hong kithawi leh kinuihsan lel ding hi.</row>
		<row book="24" chapter="17" verse="11" tag="">[11] Thuman lopi tawh a hau mi pen ama tui lopi a keuhsak dingin a opsim vasa tawh kibang hi. A khanlai-in a neihsa teng taan ding a, a tawpna-ah mihaipi a suak ding hi.</row>
		<row book="30" chapter="8" verse="5-7" tag="">[5] Note in na lungsim sung uhah, “I ante i zuak theih nadingin zumkhak hun bei ding i ngaklah hi. I mangbuhte i zuaktheih nadingin cik ciangin Sabbath ni bei ding ahi hiam? I antehna seu neuseekin sum tampi i ngen nuam a, tawikhaina man lo zangin a hong leite i khem nuam hi. [6] Khedap bu khat man dingin mizawngte sila-in i zuak nuam a, i mangbuh hoih lote sum tampi i khawng nuam hi,” na ci uh hi. [7] TOPA, Israel Pasian kiciam a, “Na gamtatsiatnate uh ka mangngilh ngei kei ding hi.</row>
		<row book="38" chapter="11" verse="12-13" tag="">[12] Tua ciangin kei zong amaute kiangah, “Hoih na sak uhleh ka tuucin thaman hong pia un. Hoih na sak kei uhleh lah tang lel un,” ka ci hi. Tua ciangin ka thaman dingin ngun shekel sawmthum hong pia uh hi. [13] Tua ciangin TOPA in kei kiangah, “Biakinn sumkoihna sungah tuate koih in,” hong ci hi. Tua ciangin kei zong, kei tawh kituakin tam a sak mahmah uh tua dangka sawmthum la-in biakinn sumkoihna sungah ka koih hi.</row>
		<row book="40" chapter="6" verse="21" tag="">[21] Bang hang hiam cih leh na sum omna uhah na lungsim uh om tawntung ding hi.</row>
		<row book="40" chapter="6" verse="24" tag="">[24] “Kuamah, to nih’ sila hikhawm thei lo hi. Khat mudahin khat it ding a, khat tungah thumanin khat simmawhbawl ding hi. Note in Pasian’ na le leitung sum na na semkhawm zo kei ding uh hi.</row>
		<row book="40" chapter="10" verse="8-10" tag="">[8] Cinate damsakin, misite hingsakin, miphakte damsakin, dawite va hawlkhia un. Man piak kul loin hih vangliatna na ngah uh bangin hih vangliatna na zatna uhah zong man va ngen kei un. [9] Kham ahi a, ngun ahi a, sumngo ahi zongin sum peuhmah na ip sung uhah keng kei un. [10] Khualzinna-ah an ngenin puak nading ip ahi a, khedap ahi a, ciangkhut ahi zongin keng kei unla, puanak zong a val kengthuah kei un. Nasem mite pen amau sapnateng mite in a piak ding a ngeina ahi hi.</row>
		<row book="40" chapter="13" verse="22" tag="">[22] Lingbulsum omna leilakah a tu khaicite pen Pasian’ thu za napi-in amau nuntakna sung uhah leitung lunghihmawhna le hauh nopnate in Pasian’ thu vuknelh ahih manin bangmah a suakkhia zo lote a cihnopna ahi hi.</row>
		<row book="40" chapter="13" verse="44" tag="">[44] “Vantung ki-ukna pen lolai-ah a kiseel sum tawh kibang hi. Mi khat in a muh ciangin limtakin a seelpha hi. Amah lungdam mahmahin a inn-ah ciahpah a, a neih khempeuh a zuak khit ciangin tua lo a lei hi.</row>
		<row book="40" chapter="19" verse="21" tag="">[21] Jesuh in, “Mi cingtaak na hihnop leh pai-in na neihsate va zuak inla, na sum khotte, mizawngte tungah va pia lecin, vantungah sum na hau ding hi. Tua ciangin hong pai inla kei hong zui in,” a ci hi.</row>
		<row book="40" chapter="20" verse="15" tag="">[15] Keima sum pen keima ut bangin ka zattheih ding hi lo ahi hiam? Tua ahih kei leh kei ka cit manin na heh suak ahi hiam?’ a ci hi.</row>
		<row book="40" chapter="21" verse="12-13" tag="">[12] Tua ciangin Pasian biakna innpi huang sungah Jesuh lut a, tua sungah van zuak van lei-a a om mi khempeuh a hawlkhia hi. Sumkhek nasemin a om mite’ sabuai le vakhu zuakte’ tutnate a lumletsak gawp hi. [13] Amaute kiangah, “Pasian in Lai Siangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uh hi,” a ci hi.</row>
		<row book="40" chapter="22" verse="21" tag="">[21] amaute in, “Sisar’ lim le a min kigelh hi,” a ci uh hi. Tua ciangin Jesuh in amaute kiangah, “Sisar’ nate Sisar’ tungah na pia unla, Pasian’ nate Pasian’ tungah na pia un,” a ci hi.</row>
		<row book="40" chapter="25" verse="14-30" tag="">[14] “Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte’ kep dingin a ap hi. [15] Amau’ siamna tawh kizui-in khat tungah tulnga, khat tungah tulnih, khat tungah tulkhat a ap khit ciangin a zinkhia hi. [16] Tul nga a ngah pa in sum bawlna-in zangpah a, a meet tulnga mah a ngahthuah hi. [17] Tul nih a ngah pa in zong a meet tulnih mah a ngahthuah hi. [18] Ahi zongin tulkhat a ngah pa in leisung to-in a topa’ sum a seelcip hi. [19] “Hun sawtpi khit ciangin tua nasemte’ topa hong ciahkik a, a nasemte tawh a sum thu a siangsak uh hi. [20] Tul nga a ngah pa in a dang tulnga mah hong tawithuahin, ‘Topa aw, kei tungah tulnga nong ap hi. Hih lai-ah tulnga mah ka meetsak hi,’ hong cih ciangin [21] a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. [22] Tua ciangin tulnih a ngah pa zong hong pai-in, ‘Topa aw, kei tungah tulnih nong ap hi. Hih lai-ah tulnih mah ka na meetsak hi,’ hong cih ciangin [23] a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. [24] Tul khat a ngah pa zong hong pai-in, ‘Topa aw, nang pen na sep loh na bawl lohnapi-ah na a deih, mi genhak mahmah na hihna ka hong thei hi. [25] Tua ahih manin ka hong kihta a, lei sungah na sum tulkhat ka seel hi. Tu-in hih lai-ah na sumzah mah om hi,’ a hong cih ciangin [26] a topa in, ‘A hoih lo, a thadah nasempa aw, ka sep loh ka bawl lohnapi-ah ka deihlam hong thei na hih leh, [27] sumkholna-ah ka sum na koihsak lecin hoih ding hi. Tua hileh tu-a ka hong tunkik ciangin a bulpi le a meet ka ngahkhawm ding hi. [28] Tua ahih manin ama tung panin a tulkhat laksak unla, tul sawm a nei pa tungah piathuah un. [29] Bang hang hiam cih leh a neisate kipiathuah ding a, hau semsem ding hi. Ahi zongin a nei lote tung panin a neihsa sunsun nangawn kilaksak ding hi. [30] Bangmahin a kimang lo hih nasempa ahihleh pualam khuamialna lakah lawnkhia un. Tua lai-ah kapin a hagawi ding hi,’ ci hi.</row>
		<row book="40" chapter="27" verse="6" tag="">[6] Ahi zongin siampite in tua ngun peekte tawm uh a, “Hih sumte pen mi thah nadingin a kipia sum ahih manin biakinn sumkholna-ah koih dingin kilawm lo hi,” a ci uh hi.</row>
		<row book="41" chapter="12" verse="16" tag="">[16] Amaute in zong dangka peek khat hong paipih uh a, tua ciangin Jesuh in, “Hih dangka tunga om kua’ lim hi a, kua’ min ahi hiam?” ci-in a dot ciangin, “Rom Kumpipa Sisar’ lim le a min ahi hi,” ci-in a dawng uh hi.</row>
		<row book="41" chapter="12" verse="41-44" tag="">[41] Biakinn sumpi khiatna kuang gei-ah Jesuh tu a, mihonte in sumpi a khiat laitakun a en hi. A haute in tampipi hong khia uh hi. [42] A zawng meigong numei khat zong hong pai a, sumnen tang nih hong khia hi. [43] Tua ciangin a nungzuite sam a, “Adangte khempeuh sangin hih mizawng meigongnu in tam khia zaw hi. [44] Bang hang hiam cih leh adangte in a neihval a lamval sung panun a khia uh ahi hi; ahi zongin amah zawng mahmah napi-in ama kivak nading nangawn siit loin a neih khempeuh a khiakhin ahi hi,” a ci hi.</row>
		<row book="42" chapter="3" verse="14" tag="">[14] Galkap pawlkhatte in zong ama kiangah, “Kote, bangci gamtat ding ka hi uh hiam?” ci-in a dot uh ciangin, “Zawhthawh thu tawh ahi a, a man lopi-in mawhsakna tawh ahi zongin kuama sum sut kei unla, na khasum ngahzah uh tawh lungkim un,” ci-in a dawng hi.</row>
		<row book="42" chapter="9" verse="25" tag="">[25] Mi khat in leitung khempeuh a ngah hangin a nuntakna bulpi suplawh leh bang phattuamna om ding ahi hiam?</row>
		<row book="42" chapter="12" verse="15" tag="">[15] Tua ciangin Jesuh in amaute khempeuh kiangah, “Hoihtakin kidawm unla, na huaiham loh nadingun kikem un. Bang hang hiam cih leh bangzahta-in mi khat a hauh hangin a neihsa tawh a nuntakna taktak kicing zo lo hi,” a ci hi.</row>
		<row book="42" chapter="12" verse="33" tag="">[33] Na neihsa uh zuak unla, mizawngte tungah tua sumte na pia un. Note a dingin a sia thei lo sumkholna na bawl unla, gutate in a luh zawh lohna, leikha in zong a nek zawh lohna, cikmahin a kiam ngei hetloh nading mun vantungah na sumte uh na khol un.</row>
		<row book="42" chapter="16" verse="11" tag="">[11] Hih leitung sumte-ah na cihtak kei uhleh kua in no tungah vantung sum hong ap ngam ding ahi hiam?</row>
		<row book="42" chapter="16" verse="13-15" tag="">[13] “To nih’ na a semkhawmzo nasem kuamah om lo hi. A to khat mudahin khat it ding a, khat beelin khat a simmawh ding hi. Pasian’ na le leitung sum na na semkhawmzo kei ding uh hi,” a ci hi. [14] Sum a deih phadiak Farisi mite in hih thute a zak uh ciangin Jesuh a nuihsan uh hi. [15] Jesuh in amaute kiangah, “Mite in note a man penin hong ngaihsut theih nadingin na om uh a, ahi zongin Pasian in na lungsimtawng uh a hong thei hi. Bang hang hiam cih leh mihingte in a manpha mahmahin a ngaihsutte pen Pasian in bangmahin sim lo hi.</row>
		<row book="44" chapter="4" verse="34" tag="">[34] Inn ahi a, lo ahi zongin a neite in zuak uh a, a sum ngahte uh sawltakte kiangah a ap uh hi. Mi khempeuh tungah a kisapna bang ciat un a sumte hawm uh ahih manin amaute lakah sum kitangsam kuamah om lo uh hi.</row>
		<row book="44" chapter="6" verse="1-2" tag="">[1] Tua khit ciangin thu um mi hong tam tektek a, Jew mite le Grik pau a zang Jew mite kikalah kiphunsanna thu hong om hi. Grik pau a zang Jew mite in, “Annek tuidawn, sumlepai hawmna-ah ka meigong numeite uh hong kipiaksak lo hi,” ci-in lungkim lo uh hi. [2] Tua ahih manin sawltak sawm le nihte in thu um mi khempeuh samin kaikhawm uh a, “Kote in Pasian’ thu hilh ding don man lo liangin annek tuidawn sumlepai vai-ah kong manlah ding uh kilawm lo hi.</row>
		<row book="44" chapter="8" verse="20" tag="">[20] Ahi zongin Peter in, “Pasian’ piakkhong na pen sum tawh lei theih dingin ngaihsun na hih manin na sumteng tawh sikhawm in.</row>
		<row book="47" chapter="12" verse="14-17" tag="">[14] Tu-in kong hawh nading pen a thumvei nading hita a, note’ gim nadingin bangmah ka hong ngen het kei ding hi. Keima deih pen note’ sumlepaite hi loin note mahmah na hi uh hi. A taktakin ci lehang, tate in nu le pate a huh ding hi lo a, nu le pate in tate a huh ding hizaw hi. [15] Note ka hong huhtheih nadingin lungdamtakin ka neih khempeuh kong piaknop banah keima pumpi mahmah zong ka hong kipia nuam hi. Tuazah takin ka hong itna pen it lohna tengin hong nei zawsop ding na hi uh hiam? [16] Sumlepai vai-in note themkhat zong ka hong gimsak hetlohna na theihsa uh ahi hi. Ahi zongin mi pawlkhatte in, kei pen ngian zangin khemna tawh a lamdang khatah sum tamzaw ka ngah nading a vaihawmin hong gen uh hi. [17] Note kiangah ka hong paisak mite tungtawnin note kiang panin keima hamphat nading bang la ka hi hiam?</row>
		<row book="49" chapter="5" verse="16" tag="">[16] Tuhun pen hun hoih lo hun ahih manin na hun neih khempeuh uh a hoih lamin zang un.</row>
		<row book="54" chapter="6" verse="5-10" tag="">[5] thuman thutak zui loin, a lungsim paizia uh a man nawn lo, biakna pen hauhtheih nading lampi bekin a ngaihsun mite in a tawntungin kitot kiselna a piangsak uh ahi hi. [6] Pasian biakna hangin a neihsateng tawh a lungkim mite pen biakna in mihau a suaksak takpi mah ahi hi. [7] A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. [8] Tua ahih manin annek tuidawn, nikten puansilh i neih nakleh a phazo ahi hi. [9] Ahi zongin a haunuam mite in ze-etna a tuamtuam thuak a, duhhopna, huaihamna a haivai thute-ah awkcipin, haksatna le siatna a tuahlawh uh hi. [10] Sum deihluatna in siatna namkim piangsak hi. Mi pawlkhat in sum deihlua liang uh ahih manin a upna panun pialkhia-in gimna lungkhamna tampi a thuaklawh uh hi.</row>
		<row book="54" chapter="6" verse="17-19" tag="">[17] Tuhuna a hau mite kisatheikha loin, a kip lo hauhnate muan le suanin neikha loin, eite in nuamtakin i zat theih dingin citna tawh a hong pia Pasian a muan a suan nadingun na hilh in. [18] A hoih nate semin, gamtat pha-in, citna lungsim nei-in midangte a hopnop nadingun na hilh in. [19] Tua hileh mai lamah amaute’ nuntak nading bulpi taktak ahi neihsate, amau a dingin a khol mite ahi ding uh hi.</row>
		<row book="58" chapter="9" verse="16-17" tag="">[16] Mi khat in a sih khit ciangin a gamhluah dingin a deih pa lai-in ciamtehin a koih leh a laibawl pa a sih phot ding kisam hi. [17] A laibawl pa a hin laiteng tua lai kizang thei lo a, a sih khit ciangin kizang thei bek hi.</row>
		<row book="58" chapter="13" verse="5" tag="">[5] Sum deihluatna tawh na kipelh nadingun na nuntakna uhah kikem unla, na neihzah uh tawh lungkim un. Pasian in, “Note ka hong nusia ngei kei ding a, ka hong tamasak ngei kei ding hi,” hong ci hi.</row>
		<row book="59" chapter="5" verse="1-6" tag="">[1] A haute aw, tu-in ka thugen hong ngai dih un. Note tungah a hong tung ding lungkhamna hangin kapin thum un. [2] Na neihsate uh muattumta a, na puante uh nget in netum khinta hi. [3] Na ngun le na khamte uh kekseu khinta hi. Hih kekseuna pen note langah teci suak a, mei in a kattum bangin na sa uh hong netum ding hi. Hih a hun nunung ciangin tu-a bangin a piang dingin neihsa a khol na hi uh hi. [4] Na lo uh a hong khawhsakte a thaman pia lo na hih manun tu-in amaute’ phunna za un. Anla dingin na sawl uh mite’ phunna Vanglian Topa in za khinta hi. [5] Hih leitung na nuntak sungun uang nekin na noptat mahmah uh hi. Note hong kigawh hun ding kiginna-in a kithausak phitphet na hi uh hi. [6] A thuman mite mawhsakin na that uh a, amaute in na thu uh hong nial zo lo uh hi.</row>
		<row book="60" chapter="5" verse="2-3" tag="">[2] Pasian in note’ khut sungah a hong piak tuuhonte hoihtakin na cing unla, ut lo pipi hi loin, Pasian’ hong deih bangin utna lungsim takpi tawh na cing un. Sum ngahnopna bek tawh a sem hi loin utna lungsim tawh a semte na hi un. [3] Note’ kep dingin a hong kipia tuute, aana neihna tawh a cing hi loin tuute’ etteh dingin a gamtate na hi un.</row>
		<row book="62" chapter="2" verse="15" tag="">[15] Hih leitung nate le Pasian tawh a kizom lo thute deihluatin nei kei un. Mi khatpeuh in hih leitung nate a deihluat leh amah in Pa Pasian it taktak thei lo hi.</row>
		<row book="62" chapter="3" verse="17" tag="">[17] Mi khat hau mahmah hen la, a Khristian mipih a cimawhte mu napi-in huhna bangmah pianuam hetkei leh, bang hangin amah in Pasian ka it hi, ci thei ding ahi hiam?</row>
		<row book="66" chapter="3" verse="17" tag="">[17] Note a zawng, a mittaw, puansilh ding a nei lo, a hehpihhuai, a lungkhamhuai na hih lamtak uh thei loin, kote hau-in ka cithei uh a, bangmah kisapna ka nei kei uh hi, na ci uh hi.</row>
	</category>
	<category id="112">
		<row book="1" chapter="21" verse="30" tag="">[30] Amah in, “Keimah in hih tuikhuk ka tawhna thu-ah nang in keima a dingin teci na hih theih nadingin nangmah in ka khutsung panin hih tuununo sagihte na la ding hi,” a ci hi.</row>
		<row book="1" chapter="31" verse="44" tag="">[44] Tu-in hong pai in, nang le kei in thuciamna khat bawl ni; suangcian khat bawlin nang le kei’ kikalah teci hisak ni,” a ci hi.</row>
		<row book="1" chapter="31" verse="48-52" tag="">[48] Laban in, “Hih suangcian pen tuni-in nang le kei’ kikalah teci ahi hi,” a ci hi. Tua ahih ciangin amah in, Galeed, ci-in min phuak a, [49] a khuam pen Mizpah, ci hi. Bang hang hiam cih leh Laban in, “Eite khatlekhat i tuam om ciangin TOPA in nang le kei’ kikalah hong encik tahen. [50] Ka tanute na bawl siat a, ka tanute’ banah zi na lak beh leh, eite tawh kuamah a om loh hangin nang le kei’ kikalah, Pasian, teci ahihna phawk in,” a ci hi. [51] Tua ciangin Laban in Jakob’ kiangah, “Nang le kei’ kikalah ka phuhsa hih suangcian mu in. [52] Siatna a bawl dingin keimah in hih suangcian khengin nang kiangah kong pai loh nading, nang zong hih suangcian le khuam khengin kei kiangah nong pai loh nadingin hih suangcian le suangkhuam, teci ahi hi.</row>
		<row book="2" chapter="20" verse="16" tag="">[16] “Na vengte uh langkhatah a man loin teci na pang kei ding uh hi.</row>
		<row book="2" chapter="23" verse="1-2" tag="">[1] “Thuman lo na genkhia kei ding uh hi. Elna tawh teci pang dingin migilo pa tawh na kipawl kei ding uh hi. [2] Siatna a bawl dingin mihon na zui kei ding uh hi. Thutang a hei khia dingin mihonpi nung zui-in thu neihna-ah teci na pang kei ding uh hi.</row>
		<row book="3" chapter="5" verse="1" tag="">[1] “Mi khatpeuh teci pang dingin a kisap ciangin a muhsa a theihsa thute gen loin a ip leh, amah in tua mawhna pua ding hi.</row>
		<row book="4" chapter="5" verse="13" tag="">[13] pasal khat in tua nu luppihin, a pasal in tua thu a theih kei a, tua nu kininsak napi-in kuamah in phawk loin, a khialh laitakin tua nu kiman lo ahih manin a langah a pang ding teci a om loh hangin,</row>
		<row book="4" chapter="35" verse="30" tag="">[30] Khatpeuh in mi khat a thah leh, tecite’ genna siksanin mi that pa kithat ding hi. Ahih hangin teci khat bek’ teci panna siksanin kuamah kithat lo ding hi.</row>
		<row book="5" chapter="4" verse="26" tag="">[26] Jordan galkhat luah dingin na paina leitang uhah na siat maimang baih nadingun note’ langkhatah teci pang dingin tuni-in van le lei ka sam hi. Tua leitang tungah note sauvei na hing kei ding uh a, na siamaimang ding uh hi.</row>
		<row book="5" chapter="5" verse="20" tag="">[20] “‘Na vengte uh langkhatah zong a man loin teci na pang kei ding uh hi.</row>
		<row book="5" chapter="17" verse="6-7" tag="">[6] Teci nih ahih kei leh thum bang genna tawh a si ding pa kithat ding a, teci khat bek thugenna tawh mi kithat lo ding hi. [7] A that dingin tecite masa ding a, tua khit ciangin midang khempeuh in hih ding uh hi. Tua bangin note’ sung panin hoih lohna na siangsak ding uh hi.</row>
		<row book="5" chapter="19" verse="15-18" tag="">[15] “Mi khat in a hihkhak mawhna lian ahi a, khialhna khat peuhpeuh a gamtatna-ah ahi zongin tua mipa’ langah teci khat guak kicing lo ding a, teci nih ahih kei leh teci thum bang thugenna tawh mawhsakna kikipsak bek ding hi. [16] Elna lungsim a nei teci khat in mi khat gamta khial hi, ci-in a mawhsak leh, [17] thuneite a langnih tuakin, tuahun laitak a siampite le thukhente’ mai, TOPA’ mai-ah pai ding uh hi. [18] Thukhente in limtakin kan ding uh a, teci pa pen zuau teci hi-in, a man lopi-in a sanggampa a mawhsak ahihleh,</row>
		<row book="5" chapter="21" verse="7" tag="">[7] amaute in teci pangin, ‘Kote in hih mipa ka that kei uh a, a kithahlam zong ka thei kei uh hi.</row>
		<row book="5" chapter="30" verse="19" tag="">[19] Tuni-in note’ langkhatah teci a pang dingin vantung le leitung ka sam a, note’ mai-ah na teel dingun nuntakna le sihna, thupha le samsiatna ka koih hi. Tua ahih ciangin note le na suanlekhakte uh na hintheih nadingun nuntakna teel unla,</row>
		<row book="5" chapter="31" verse="19-21" tag="">[19] “Tua ahih ciangin hih lai gelh inla, Israel mite hilh in. Hih la, kei a dingin Israel mite’ langkhatah teci a suah theih nadingin amaute tungah hilh in. [20] Bang hang hiam cih leh a pu a pate uh tungah piak dinga ka kiciamna, bawngnawi le khuaizu tui bangin a luanna gamah amaute tunpih khinin, amaute in ne-in khamin a thau khit uh ciangin, pasian dangte a bia dingin kihei-in kei hong simmawhin ka thuciamna siasak ding uh hi. [21] Siatna le haksatnate amaute tungah a tun ciangin hih la, teci-in amaute’ langkhatah pang ding hi (bang hang hiam cih leh a suanlekhakte un mangngilh lo ding uh hi); bang hang hiam cih leh piak dingin ka kiciam leitangah amaute ka paipih ma-in, amau’ vaihawm kholh a ngimnate uh ka thei hi,” a ci hi.</row>
		<row book="5" chapter="31" verse="26-28" tag="">[26] “Hih Thukham laibu la unla, note’ langkhatah teci dingin a om theih nadingin TOPA na Pasian uh Thuciamna Singkuang gei-ah koih un. [27] Bang hang hiam cih leh a lehdo mite le a lungkhauh thei mite na hihna uh ka thei hi. En un, note tawh kei a nungta khawm laipi mahin, tuni-in TOPA na lehdo khin uh hi. Ka sih khit ciangin bangzah takin lehdozaw lai ding na hi uh hiam! [28] Hih thute amaute’ bilah genin, amau’ langkhatah teci a pang dingin vantung le leitung ka sap theih nadingin na minam upate uh le na uliante khempeuh uh kei kiangah hong khawm un.</row>
		<row book="6" chapter="22" verse="26" tag="">[26] Tua ahih ciangin kote in, ‘Meihal biakna ahi a, biakpiakna ding ahi zongin hi loin, ama omna-ah ka meihal biaknate uh le ka biakpiaknate uh le thunuama ka piaknate uh tawh TOPA’ na ka sepna uh kote le note’ kikal le ko’ khit ciangin i suanlekhakte kikalah teci dingin bawl ni. Tua bang hikeileh hong tung ding hunte-ah na tate un ko’ tate tungah, “ TOPA’ sungah no’ tanh bangmah om lo hi,” ci kha ding uh hi,’ ka ci uh hi.</row>
		<row book="6" chapter="22" verse="28" tag="">[28] Tua ahih ciangin hong tung ding hunte-ah kote tung ahi a, kote’ suanlekhakte’ tungah ahi zongin hih bangin hong kicih leh, ‘Meihal biak nading ahi a, biakpiak nading ahi zongin hi loin note le kote kikalah teci dingin ka pu ka pate un a bawl TOPA’ biakna tau lim en un,’ i ci ding hi, ci-in ka ngaihsun uh hi.</row>
		<row book="6" chapter="22" verse="34" tag="">[34] Reuben mite le Gad mite in a biakna tau uh min dingin “Teci” a phuak uh hi. “Bang hang hiam cih leh TOPA pen Pasian ahihna thu eite’ kikalah teci ahi hi,” amaute in ci uh hi.</row>
		<row book="6" chapter="24" verse="22" tag="">[22] Tua ciangin Joshua in mite kiangah, “Ama na a sem dingin TOPA na teel khitna uhah note a dingin note mah teci na hi uh hi,” a ci hi. Tua ciangin amaute in, “Kote, teci ka hi uh hi,” a ci uh hi.</row>
		<row book="6" chapter="24" verse="27" tag="">[27] Tua ciangin Joshua in mi khempeuh kiangah, “En un, hih suangtum pen eite’ langkhatah teci hi ding hi. Bang hang hiam cih leh TOPA in eite tungah hong thugen khempeuh hih suangtum in za khin hi. Tua ahih ciangin note, na Pasian uh tungah a man loin na gamtat loh nadingun hih suangtum pen note’ langkhatah teci hi ding hi,” a ci hi.</row>
		<row book="7" chapter="11" verse="10" tag="">[10] Gilead upate in Jefthah kiangah, “ TOPA pen eite’ kikalah teci hi ding hi. Na cih bangin ka gamta ding uh hi,” a ci uh hi.</row>
		<row book="8" chapter="4" verse="9-11" tag="">[9] Tua ciangin Boaz in upate le mi khempeuh kiangah, “Tuni-in note pen Naomi’ tung panin Elimelek le Khilion le Mahlon’ neihsa khempeuh ka lei khitna thu teci na hi uh hi. [10] A site’ min ama sanggamte le a pianna a khuasung panin a maiman loh nadingin ama gamhluahna-ah a site’ min a kizop theih nadingin a si khin Mahlon’ zi, Moab numei Ruth zong ka zi dingin ka lei khin hi; note pen tuni-in teci na hi uh hi,” a ci hi. [11] Tua ciangin kulhkongpi-a om mite khempeuh le upate in, “Kote, teci ka hi uh hi. TOPA in Israel-te’ pianna Rachel le Leah bangin na innkuan sunga hong pai numei bawl tahen. Efrathah-ah na dau pai hen la, Bethlehem-ah na min thang tahen.</row>
		<row book="9" chapter="12" verse="5-6" tag="">[5] Tua ciangin amah in amaute kiangah, “Note in kei tungah bangmah na muh lohna thu uh TOPA pen note’ langkhatah teci hi a, ama sathau nilh pa zong tuni-in teci ahi hi,” a ci hi. Tua ciangin amaute in, “Hi mah hi; TOPA, i teci ahi hi,” a ci uh hi. [6] Tua ciangin Samuel in mite kiangah, “Moses le Aaron teelin Egypt gam panin na pu na pate uh a paikhiatpih TOPA, teci ahi hi.</row>
		<row book="9" chapter="20" verse="12" tag="">[12] Tua ciangin Jonathan in David kiangah, “Israel-te’ Pasian, TOPA, teci hi ta hen! Zing ciang tubang hun ahi a, a ni thum ni-in ahi zongin, ka pa’ ngaihsutna tawng ka kankhiat khit ciangin, nangma tungah a lungsim a hoih leh, nang kiangah mi hong sawlin hong pulak lo ding ka hi hiam?</row>
		<row book="9" chapter="6" verse="18" tag="">[18] Ulian ngate’ uk Filistia mite khuakulh tawh a ki-um khuapite le a ki-um lo khuaneute a dingin a khua phazah tawh kizui-in kham simbengte zong ahi hi. TOPA’ Thuciamna Singkuang a koihna gei uha suangtumpi pen Bethshemesh khuami Joshua’ lo-ah tuni dongin teci ahi hi.</row>
		<row book="9" chapter="7" verse="12" tag="">[12] Tua ciangin Samuel in suangtum khat la-in Mizpah le Jeshanah kikalah phut a, a min Ebenezer a phuak hi; bang hang hiam cih leh amah in, “Hih pen TOPA in eite hong huhna teci ahi hi,” a ci hi.</row>
		<row book="10" chapter="1" verse="16" tag="">[16] Tua ciangin David in ama kiangah, “Nangma mawhna nangma lu tungah tung ta hen; bang hang hiam cih leh nangma kampau in nang’ langkhatah teci pangin, ‘ TOPA’ sathau nilh pa ka that khin hi,’ na ci hi,” a ci hi.</row>
		<row book="12" chapter="11" verse="12" tag="">[12] Tua ciangin amah in kumpipa’ tapa paikhiatpihin, ama lu tungah kumpi lukhu khusak a, kumpi hihna tecipanna lai amah a pia hi. Tua ciangin amaute in amah kumpi hi, ci-in taangko-in amah sathau a nilh uh hi. Tua ciangin amaute in a khut uh bengin, “Kumpipa khansau hen!” a ci uh hi.</row>
		<row book="13" chapter="29" verse="19" tag="">[19] Amah in a lungsim khempeuh tawh na thupiaknate, na teci pannate, le na thukhamte kemin a vekpi-in sem a, keimah in ka vaihawmsa biakinn lianpi amah in a lam theih nadingin ka tapa Solomon tungah utna lungsim guan in,” a ci hi.</row>
		<row book="14" chapter="24" verse="19" tag="">[19] Ahi zongin TOPA’ lamah amaute a paipih kik dingin amah in amaute lakah kamsangte a puak hi. Hihte in amau’ langkhatah teci pang a, ahih hangin amaute in don lo uh hi.</row>
		<row book="14" chapter="34" verse="31" tag="">[31] Tua ciangin kumpipa ama munah dingin, hih laibu sungah a kigelh thuciamna kammalte a sem dingin a lungsim khempeuh le a nuntakna khempeuh tawh TOPA’ nung a zuihna ding le ama thupiaknate, ama tecipannate, le a thukhamte a zuihna ding, TOPA’ mai-ah thuciamna khat a bawl hi.</row>
		<row book="18" chapter="10" verse="17" tag="">[17] Kei a hong langpang dingin teci na nei tawntung a, keima tungah na hehna hong khang semsem a, kei nong sukna ding thuthak na mu tawntung hi.</row>
		<row book="18" chapter="20" verse="27" tag="">[27] Vantungte in hih mipa’ mawhna pholak uh a, leitung in ama langah teci a pang hi.</row>
		<row book="19" chapter="19" verse="7" tag="">[7] TOPA’ thu kicing a, nuntakna a thaksuaksak hi. TOPA’ teci panna hi takpi a, mi pillote pilsak hi.</row>
		<row book="19" chapter="27" verse="12" tag="">[12] Ka langte’ deihna bangin kei hong nusia kei in; bang hang hiam cih leh teci man lote ka langah pang khin a, amaute in zuau genin kei hong tawng niloh uh hi.</row>
		<row book="19" chapter="35" verse="11" tag="">[11] Mi a el tecite hong kipan uh a, ka theih loh thute kei hong dong uh hi.</row>
		<row book="19" chapter="50" verse="7" tag="">[7] “Ka mite aw, ngai un; thu ka hong gen ding hi. Israel-te aw, note’ langkhatah teci ka pang ding hi. Kei pen Pasian ka hi a, nomau’ Pasian ka hi hi.</row>
		<row book="19" chapter="78" verse="5" tag="">[5] Amaute pen Pasian tungah a lungsim thuman lo, lungsim kip a nei lo khangmi, lungsim khauhin a lehdo khangmi, amau’ pulepate tawh kibang loin, amaute in Pasian sungah amau’ lametna koihin, Pasian’ nasepnate mangngilh loin, ama thupiakte zui-in, a suak nai lo naupangte, a hong piangkik khang thakte in a thu thei-in, amaute ding khia-in amau’ tuletate tungah a thu a gentheih nadingin, amah in, i pate in a tate a hilhsawn dinga a sawl ahi, Israel sungah thukham khat koihin, Jakob sungah tecipanna khat a koih hi.</row>
		<row book="19" chapter="99" verse="7" tag="">[7] Amah in meii khuampi sung pan amaute tungah thu gen a, ama teci pannate le amah in amaute tungah a thukham piakte amaute in a zui uh hi.</row>
		<row book="19" chapter="119" verse="79" tag="">[79] Na teci pannate a theih nadingun nang hong zahtakte kei’ lamah hong kiheisak in.</row>
		<row book="19" chapter="119" verse="88" tag="">[88] Na kam pana na teci pannate ka zuih theih nadingin na itna kip tawh kei hong hingsak in.</row>
		<row book="19" chapter="119" verse="95" tag="">[95] Migilote in keimah a hong that dingin hong buk uh hi. Ahih hangin na teci pannate ke’n ka lungngaingai ding hi.</row>
		<row book="19" chapter="119" verse="99" tag="">[99] Ka siate khempeuh sangin thu ka telzaw hi. Bang hang hiam cih leh na teci pannate ka ngaihsunsun hi.</row>
		<row book="19" chapter="119" verse="119" tag="">[119] Leitung a migilote khempeuh sik-ek bangin na ngaihsun hi. Tua ahih ciangin na teci pannate ka deih hi.</row>
		<row book="19" chapter="119" verse="144" tag="">[144] Na teci pannate a tawntungin thuman hi. Thu theihtelna hong guan in; tua hileh ka nungta ding hi.</row>
		<row book="19" chapter="132" verse="12" tag="">[12] Na tate in, amau’ tungah ka hilh ding ka thuciamna le ka teci pannate a zuih nak-uhleh, amau’ tate zong na kumpi tokhom tungah tu paisuak ding uh hi,” na ci hi.</row>
		<row book="20" chapter="6" verse="19" tag="">[19] zuauthu gen teci man lote, le kitotna a piangsakte ahi hi.</row>
		<row book="20" chapter="12" verse="17" tag="">[17] Thuman mite in thu taktak mah gen uh a, zuau tecite in khemna thu bek gen uh hi.</row>
		<row book="20" chapter="14" verse="5" tag="">[5] A citak teci in thuman bekbek gen tawntung a, a ginalo teci in zuau bekbek gen tawntung hi.</row>
		<row book="20" chapter="14" verse="25" tag="">[25] Thutak a gen teci in nuntakna huzo a, zuauthu a gen teci in mi lehhek hi.</row>
		<row book="20" chapter="19" verse="5" tag="">[5] Thuman gen lo teci in gim tuak pelmawh ding a, zuaugen mi suakta lo ding hi.</row>
		<row book="20" chapter="19" verse="9" tag="">[9] Thuman lo teci in gim tuak pelmawh ding a, zuaugen mi in sihna thuak ding hi.</row>
		<row book="20" chapter="19" verse="28" tag="">[28] Mi a susia nuam teci in thuman gen nuam lo a, migilote in gitloh tatna nuamsa uh hi.</row>
		<row book="20" chapter="21" verse="28" tag="">[28] A man lo tecite mangthang ding uh a, thuman tecite’ kam kizaza ding hi.</row>
		<row book="20" chapter="24" verse="28" tag="">[28] Thu kician om lopi-in na vengpa’ langkhatah teci pang kei inla, amau’ siat nadingin zuauthu gen kei in.</row>
		<row book="20" chapter="25" verse="18" tag="">[18] A lawmte’ langkhatah teci man lo a pang mi pen molhtum, namsau, ahih kei leh thal hiam tawh kibang hi.</row>
		<row book="23" chapter="3" verse="9" tag="">[9] Amau’ maiput in amau’ langah teci pang hi. Sodom bangin amaute a langtangin gamta uh a, amaute in im lo uh hi. Amaute in gimna ngah ta hen! Bang hang hiam cih leh amaute in amau’ tung mahah siatna kitun uh hi.</row>
		<row book="23" chapter="8" verse="2" tag="">[2] Hih thu a thei dingin a muanhuai teci, siampi ahi Uriah le Jeberekhiah’ tapa Zekhariah ka nei hi, hong ci hi.</row>
		<row book="23" chapter="8" verse="20" tag="">[20] Tua ciangin note in, “ TOPA in note hong hilh thute ngai un. Aisante’ thu ngai kei un. Amaute’ hong gen thute a kimanna om lo hi,” ci-in dawng un.</row>
		<row book="23" chapter="19" verse="20" tag="">[20] Tua pen Vanglian TOPA a dingin Egypt gam sungah lim le teci hi ding hi. A nengniam mite’ bawlsiatna hangin TOPA tungah amaute a kiko ciangin, amah in amaute kiangah honpa khat sawl ding a, amaute hu-in khahkhia ding hi.</row>
		<row book="23" chapter="30" verse="8" tag="">[8] Tu-in pai inla, hong tung lai ding hunte-ah teci ahi ngitnget dingin amaute’ mai-ah suangpek tungah gelh inla, laibu khat sungah at in.</row>
		<row book="23" chapter="43" verse="9-10" tag="">[9] Minamte khempeuh kikaikhawmsak unla, mihingte kikhawmsak un. Amaute’ lak panin kua in hih thu hong genkhia thei-in, a beisa huna nate kua in laktel thei ahi hiam? Amau’ dikna a langsak dingin a tecite uh hong paipihsak unla, amaute a thu zasakin, man mah hi, cisak un. [10] “Note pen keima teci na hi uh hi,” TOPA in ci a, “Kei pen Amah ka hihna thu, nangmah in thei-in keimah nong upna ding, nong theihtel nadingin kong teelsa ka nasempa na hi hi. Kei’ ma-in pasian om lo a, kei’ khitah zong kuamah om lo ding hi.</row>
		<row book="23" chapter="43" verse="12" tag="">[12] Note lakah pasian dang a om ma-in honkhia-in, pulakin, ka genkhol hi. Tua ahih ciangin note pen keima teci na hi uh hi,” TOPA in ci hi.</row>
		<row book="23" chapter="44" verse="8" tag="">[8] Lau kei unla, kihta kei un. Tanglai pek panin note kiangah hong genin hong pulak khin hi lo ka hi hiam? Note khempeuh keima teci na hi uh hi. Kei simloh pasian dang om ahi hiam? Suangpi dang om lo hi. Khat beek ka thei kei hi,” a ci hi.</row>
		<row book="23" chapter="55" verse="4" tag="">[4] David pen mite tungah teci ding, mite a makai ding le a ukpa dingin ka koih hi.</row>
		<row book="23" chapter="59" verse="12" tag="">[12] Bang hang hiam cih leh nangma tungah kote’ thupalsatna tampi tak pha a, ka mawhnate un kote’ langah teci hong pang hi. Kote’ thupalsatnate, ka mawhnate uh ka thei uh hi.</row>
		<row book="24" chapter="29" verse="23" tag="">[23] Bang hang hiam cih leh amaute, Israel gamah hai gamtat uh hi: A innvengte’ zite mawhpih uh a, thu ka piak lohpi ka min tawh zuauthu a gen uh hi. Keimah TOPA in ka mu a, teci ka hi hi, hong ci hi,” ci-in ka gelh hi.</row>
		<row book="28" chapter="7" verse="10" tag="">[10] Israel mite’ kiphatsakna in amau’ langkhatah teci pang hi. Ahi zongin hih thu khempeuhah zong, amau’ TOPA Pasian ahi kei’ lamah hong kihei tuan lo uh a, kei hong zong lo uh hi.</row>
		<row book="33" chapter="1" verse="2" tag="">[2] No minam khempeuhte aw, hih thu za un: Leitungah a teng mi khempeuhte aw, hih thu ngai un: Note’ langkhatah TOPA Pasian in teci pang a, a vantung biakinn panin thu hong gen hi.</row>
		<row book="38" chapter="8" verse="17" tag="">[17] Khatlekhat kisiatsakna ding vaihawm kei unla, a man lopi-in teci pangin kiciam kei un. Zuauna, thuman lohna, le kibawlsiatnate ka deih kei hi,” hong ci hi.</row>
		<row book="39" chapter="3" verse="5" tag="">[5] Vanglian TOPA in hih bangin ci hi: “Note tungah thukhen dingin ka hong pai ding hi; ai tawite, numei tawh a mawhte, a man lopi a teci pangte, numeite’ thaman piakna-ah khemna a zangte; meigong, tagah, le gamdang mite a zawhthawh bawlte, le kei hong zahtak lo mi khempeuhte’ langkhatah thakhatin teci pangin thu ka khen ding hi.</row>
		<row book="40" chapter="18" verse="16" tag="">[16] Ahi zongin na thu uh a hong mannop kei leh, Lai Siangtho sungah, ‘Mi nih ahih kei leh mi thum’ theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un.</row>
		<row book="40" chapter="24" verse="14" tag="">[14] Tua ciangin mi khempeuh tungah teci ahi dingin Pasian’ hong ukna hangin a lungdamhuai thu, leitung khempeuhah kihilh ding hi. Tua khit ciangin beina hong tung ding hi.</row>
		<row book="40" chapter="26" verse="59-60" tag="">[59] Siampi liante le uliante in Jesuh a thahtheih nadingun zuau teci a pang ding mi a zong uh hi. [60] Teci tampi in hong gen hangin thahtheih nading zuau teci pang ding kimu lo hi. A tawpna ciangin mi nih in thu hong gen a,</row>
		<row book="42" chapter="11" verse="48" tag="">[48] Tua ahih manin na pu na pate uh gamtatnate a thukimpih, a tecite na hi uh hi. Bang hang hiam cih leh amaute in kamsangte thatin, note in a han na bawl uh hi.</row>
		<row book="42" chapter="24" verse="48" tag="">[48] Note pen hih thu khempeuh a thei teci na hi uh hi.</row>
		<row book="43" chapter="1" verse="32-34" tag="">[32] Johan in hih mipa thu teci na pang a, “Vantung panin vakhu bangin Kha hong paisukin ama tungah a om ka mu hi. [33] Keimah in amah ka theih nai loh hangin, tui sungah mite a phum dingin kei a hong sawl Pasian in, ‘A tungah Kha hong paisukin a omna mipa pen Kha Siangtho sungah mite a phum ding pa ahi hi,’ ci-in hong genkhol hi. [34] Tua ahih manin hih mipa pen Pasian’ Tapa hi, ci-in thei ka hih manin teci ka pang hi,” a ci hi.</row>
		<row book="43" chapter="3" verse="11" tag="">[11] A mantakin kong genin-ah, kote in ka theihsa uh thu bek genin, ka muhsa uh thu bek teci a pang ka hi uh a, ahi zongin note kuamah in ka thugente uh nong um nuam kei uh hi.</row>
		<row book="43" chapter="5" verse="31-40" tag="">[31] “Keima thu tawh kisai-ah kei mahmah in teci pang leng kuamah in a thumanin sang thei lo ding hi. [32] Tua ahih manin keima a’ ding teci a pang ding mi khat om a, keima thu genin teci a panna thuman hi, ci-in ka thei hi. [33] Note in Johan kiangah thu a dong dingin mi na sawl uh a, amah in note kiangah a thuman hong genzo hi. [34] Keimah in mihingte’ teci panna a kisam ka hi kei a, note in hotkhiatna na ngahtheih nadingun note a’ ding ngaihsutna tawh hih thuteng a hong gen ka hizaw hi. [35] Johan pen meivak bangin kuangin a taang hi a, ama khuavak sungah tawlkhat nuamsa-in om ding na ut uh hi. [36] Ahi zongin Johan’ teci panna sangin a lianzaw teci khat ka nei a, tua in: Ka Pa in sep dingin a hong piak tu-a ka sep thute in kei a dingin teci a pang hi a, Pa in kei a hong sawl taktak ahihna hong kilangsak hi. [37] Tua ban panin kei a hong sawl Pasian in zong keima a dingin teci a pang hi. Note in Pasian’ sawl pa’ thu um lo na hih manun Pasian’ aw lah za ngei lo, a maitang lah mu ngei lo, na lungsim uhah zong ama thu a ciing lo na hi uh hi. [38] Tua ban panin kei a hong sawl Pasian in zong keima a dingin teci a pang hi. Note in Pasian’ sawl pa’ thu um lo na hih manun Pasian’ aw lah za ngei lo, a maitang lah mu ngei lo, na lungsim uhah zong ama thu a ciing lo na hi uh hi. [39] Nuntak tawntung ngahtheih nading lametna tawh Lai Siangtho sung na lim sim mahmah uh a, tua na sim uh Lai Siangtho in keima thu mah genin teci pang napi-in, [40] na nuntak theih nadingun kei kiangah nong painuam kei veve uh hi.</row>
		<row book="43" chapter="8" verse="17-18" tag="">[17] Na Thukham sung uhah zong, ‘Thu khat peuhpeuhah mi nih in a manna teci pangin a gen leh a genna uh thuman hi,’ ci-in na kigelh ahih mah bangin, [18] keima a’ ding teci ka pang a, kei hong sawl Pa Pasian in zong keima a dingin teci a pang hi,” ci-in a dawng hi.</row>
		<row book="44" chapter="1" verse="21" tag="">[21] “Tua ahih ciangin Topa Jesuh’ thawhkikna thu teci pangin a hong genpih dingin Judas tangin mi khat i lak ding kisam hi. Tua mipa pen Johan’ tuiphum kipat hun a kipanin Jesuh vanah a kilaktoh hun ciang dong, Jesuh’ nasepna khempeuhah eite tawh a omkhawm mi khat ahih ding kisam hi,” a ci hi.</row>
		<row book="44" chapter="2" verse="32" tag="">[32] Pasian in sihna panin hih Jesuh hingkiksak a, kote khempeuh pen hih thu a thei teci vive ka hi uh hi.</row>
		<row book="44" chapter="3" verse="15" tag="">[15] Tua ahih ciangin mite tungah nuntakna a piapa na that uh a, ahi zongin sihna panin Pasian in amah hingkiksak hi. Ko tegel pen hih thu a thei teci ka hi uh hi.</row>
		<row book="44" chapter="4" verse="33" tag="">[33] Topa Jesuh’ thawhkikna thu, sawltakte in vangliatna tawh teci pang uh a, Pasian in amaute khempeuh tungah thupha tampi a pia hi.</row>
		<row book="44" chapter="5" verse="32" tag="">[32] Hih thute thei-in teci a pangte pen ko sawltakte bek hi loin Kha Siangtho tawh zong ka hi uh a, tua Kha Siangtho pen amah a um mite tungah Pasian in a khongin a piak ahi hi,” ci-in a dawngkik uh hi.</row>
		<row book="44" chapter="7" verse="58" tag="">[58] khua pualamah kaikhia-in suang gol pipi a khiat uh hi. Hih thu-ah teci pangin Stefen a deng mite in a puantungsilh uh suahin Saul a kici tangval khat kiangah lawnin a kemsak uh hi.</row>
		<row book="44" chapter="10" verse="39-42" tag="">[39] Amah in Jerusalem khua le Jew mite omna mundang khempeuhah a septe khempeuh a thei tecite ka hi uh hi. Jew mite in sing tungah amah khai-in a that uh hi. [40] Ahi zongin Pasian in a ni thum ni-in amah hingkik sakin hong kilangsakkik hi. [41] Mi khempeuh tungah kilangsak loin, a thei teci dingin Pasian in a hong teelsa kote bek tungah hong kilangsak hi. Sihna panin a hinkik khit ciangin kote in amah tawh an nekhawm tui dawnkhawmin ka om uh hi. [42] Kote in mite kiangah thu ka hilh nading uh le mihing le misite tungah thu a khen dingin Pasian in amah a sehna thu teci a pang dingin a hong sawl hi.</row>
		<row book="44" chapter="22" verse="15" tag="">[15] Tua ahih manin na muhsa le na zaksa thu khempeuh, mi khempeuh tungah genin teci a pang ding na hi hi.</row>
		<row book="44" chapter="23" verse="11" tag="">[11] Tua zanin Paul kiangah Topa hong ding a, “Hang takin om in. Hih Jerusalem khua sungah keima thu genin teci na pan’ mah bangin Rom khuapi-ah zong keima thu genin teci na pang ding hi,” a ci hi.</row>
		<row book="45" chapter="3" verse="21" tag="">[21] Ahi zongin tu-in thukham zuihna hang hi loin thudang khat hangin Pasian tawh kipawl theih nading lampi hong kilangzo a, Thukham le kamsangte in zong hih thu-ah teci a pang uh hi.</row>
		<row book="45" chapter="10" verse="2" tag="">[2] Amaute in Pasian a kin mahmah lamtak uh thei-in teci-in ka pang ngam hi. Ahi zongin amaute in a man lampi tawh kin kha lo uh hi.</row>
		<row book="46" chapter="15" verse="15" tag="">[15] Tua bek zong hi lo lai-in, misite a kihingkiksak lo ding hileh Pasian in Khrih hingkiksak hi, ci-in teci pang ka hih manun, mite kiangah Pasian’ thu a man lopi-in a gen ka suak ding uh hi.</row>
		<row book="47" chapter="1" verse="23" tag="">[23] Note kiangah kong pai lohna pen note ka hong dopna hizaw hi. Hih thu hong theihpih ka teci pen Pasian ahi hi.</row>
		<row book="58" chapter="10" verse="28" tag="">[28] Moses Thukham a zui lote pen mi nih le thum in mawh mah hi, ci-in teci a pan’ khit nakleh kihehpih hetloin sihna kithuaksak hi.</row>
		<row book="58" chapter="12" verse="1" tag="">[1] Tua hi a, eite in i kiim i pamah hih zahin a tam teci nei ihih ciangin eite a hong dongtangsak thei nate khempeuh le eite a hong gakcip mawhna le khialhnate khempeuh paikhia-in, i mai-ah a om tai nading lampi a mong dongin lungsim kiptakin tai ni.</row>
		<row book="59" chapter="5" verse="3" tag="">[3] Na ngun le na khamte uh kekseu khinta hi. Hih kekseuna pen note langah teci suak a, mei in a kattum bangin na sa uh hong netum ding hi. Hih a hun nunung ciangin tu-a bangin a piang dingin neihsa a khol na hi uh hi.</row>
		<row book="60" chapter="5" verse="12" tag="">[12] Thu upna sungah mi citakin ka ngaihsut Silas’ huhna tawh hih lai tomno gelhin amah ka hong puasak hi. Hih thute pen Pasian’ hong hehpihna taktak hi, ci-in teci pangin note ka hong hanthawn hi. Tua ahih manin hih thute-ah kipin om un.</row>
		<row book="62" chapter="1" verse="1-3" tag="">[1] Leitung piancil lai pek a kipanin a omsa ahi nuntakna a piathei Thu tawh kisai, note kiangah ka hong gelh uh hi. Kote mahmah in ama thugen ka za uh a, ka mit mahmah uh tawh amah mu-in, limtakin ka ettel uh hi a, ka khut mahmah uh tawh ka lawn’ uh ahi hi. [2] Hih nuntakna pen a kimuthei a hong suah ciangin kote mahmah in ka mu uh hi. Tua ahih manin kote tungah a hong kilak, Pa Pasian tawh a omkhawm tua nuntak tawntungna pen genbelin nei-in, note tungah zong a hong gen ka hi uh hi. [3] Pa Pasian le a Tapa Jesuh Khrih tawh kote pawlkhatin ka om uh mah bangin note zong kote tawh pawlkhat nong suahtheih nading uh deihna-in ka muhsa uh le ka zaksa uh thute a hong gen ka hi uh hi.</row>
		<row book="62" chapter="5" verse="6-11" tag="">[6] Hih Jesuh Khrih pen tui tawh kiphumna le a sisan luangin sihna tawh a hong pai hi a, tui bek tawh a hong pai hi loin tui le sisan tawh a hong pai ahi hi. Kha mahmah in hih thu a manna teci a pang hi. Kha pen thuman gen ahi hi. [7] Hih thu-ah teci a pang thum om a, [8] tuate pen Kha, tui, le sisan ahi uh hi. Hih thumte’ teci panna kibang kim hi. [9] Mihingte’ teci panna sangthei ihih leh Pasian’ teci panna i santheih ding thupizaw hi. Pasian in ama Tapa’ thu tu-a bangin teci hong pang hi. [10] Tua ahih manin Pasian’ Tapa a um mi peuhmah in Pasian’ teci panna a sang ahi hi. Ahi zongin Pasian’ thugen a um lo mi peuhmah in ama Tapa thu teci pangin a gennate a um lo uh ahih manin Pasian pen zuaugen a suaksak ahi uh hi. [11] Tu-in Pasian’ teci panna in: Pasian in ama Tapa tungtawnin eite tungah nuntak tawntungna a hong pia hi.</row>
		<row book="66" chapter="1" verse="5" tag="">[5] thuman takin teci a pang, sihna panin a kithokiksak Tapa upa, leitung kumpite tungah ukna aana a nei Jesuh Khrih kiang panin note tungah hehpihna le nopsakna thupha hong tung tahen. Tua Jesuh Khrih in eite hong it a, ama sihna tawh i mawhna panin eite hong suaktasak a,</row>
		<row book="66" chapter="2" verse="13" tag="">[13] Satan in a kumpi tokhom a phuhna munah a om na hih lamtak uh ka thei hi. Keima thu citakin teci a pang cinten Antipas, Satan’ omna munah a kithah hun laitak nangawnin kei na hong upna uh na khahsuah kei uh hi.</row>
		<row book="66" chapter="3" verse="14" tag="">[14] “Laodisia khua pawlpi vantungmi kiangah lai gelh inla, thuman le citakin teci a pang, Pasian’ piansakte khempeuh a kipatna ahi Amen’ thugen in:</row>
		<row book="66" chapter="6" verse="9" tag="">[9] Ciamtehna ngana a hon ciangin Pasian’ thu a genna hang le Pasian’ thu citakin teci a panna uh hangin a kithat mite’ kha, biakna tau nuai-ah a om ka mu hi.</row>
		<row book="66" chapter="11" verse="3-4" tag="">[3] Ka teci nihte puanhampi silhin ka paisak ding a, amaute in ni tulkhat zanih sawmguk sung Pasian’ thu a gen ding uh hi,” hong ci hi. [4] Tua teci nihte pen leitung Topa mai-ah a om oliv kung nihte le meivakna nihte ahi uh hi.</row>
		<row book="66" chapter="11" verse="7" tag="">[7] Amaute in Pasian’ thu genin a teci panna a zawhkhit uh ciangin kuahawm thukpi sung panin a hong paikhia ganhing in tua teci pangte simin zogawpin that ding a,</row>
		<row book="66" chapter="11" verse="10-12" tag="">[10] Teci a pang tua kamsang nihte in leitung mite tungah gimna nakpitakin tungsak uh ahih manin hih mi nihte a sihna hangin lungdamin pawi bawl ding uh a, a nuamna uh hangin khatlekhat letsong kipia ding uh hi. [11] Ahi zongin ni thum le ni lang a cinkhit ciangin amaute sungah Pasian kiang panin nuntakna hu lutin, amaute a khe-un hong ding uh ahih manin a mute khempeuh nakpitakin lau mahmah uh hi. [12] Tua ciangin tua teci pang nihte in, “Hih lai-ah hong pai un,” ci-in vantung panin a kisapna awging a za uh hi. Tua ahih manin a galte uh’ muhin vantung meiipi sungah paito uh hi.</row>
		<row book="66" chapter="22" verse="20" tag="">[20] Hih thu khempeuh hong genin teci a pang mipa in, “Ka hong pai baih taktak ding hi,” hong ci hi. Na cih bangin hi ta peuh hen. Topa Jesuh aw, hong pai ta in!</row>
	</category>
	<category id="113">
		<row book="2" chapter="20" verse="17" tag="">[17] “Na vengte uh inn na deihgawh kei ding uh hi. Na vengte uh zi hitaleh, ama nasempa hitaleh, ama nasemnu hitaleh, ama bawngtal hitaleh, ama la hitaleh, na vengte a’ ahi na khat peuhpeuh na deihgawh kei ding uh hi,” a ci hi.</row>
		<row book="19" chapter="23" verse="1-6" tag="">[1] TOPA pen tuucin bangin hong cing hi a, kisapna teng kicing ta hi. [2] Lo nona-ah hong lumsak a, tuidam kiangah hong paipih hi. [3] Thahatna thak kei hong guan hi. A hong ciamsa mah bangin-ah lampi manah kei hong kha hi. [4] TOPA aw, kei hong ompih na hih manin khuamial thukpi ka nawk hangin ka lau kei hi. Na molhtum le na ciangkhut in kei hong hu hi. [5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi. [6] Na hoihna le nong itna in ka khantawnin a hong zuih ding tel takin-ah ka thei ta a, a tawntungin na inn sungah ka om ding hi.</row>
		<row book="19" chapter="73" verse="2-6" tag="">[2] Ahih hangin kei ka hih leh ka khe kisuipuk dektak a, ka khe taal dektak hi. [3] Bang hang hiam cih leh migilote’ daupaina ka muh ciangin mi kihisakte ka eng hi. [4] Bang hang hiam cih leh amaute in nat velvalna bangmah thuak lo uh a, a pumpi uh cidamin zol hilhial hi. [5] Amaute in midangte bangin haksatna thuak lo uh a, amaute in midangte bangin gimna ngah lo uh hi. [6] Tua ahih ciangin amaute in khainiang bangin kiphatsakna ok uh a, puan bangin ngongtatna silh uh hi.</row>
		<row book="19" chapter="103" verse="13-15" tag="">[13] Pa in tate a hehpih bangin TOPA in amah a zahtakte hong hehpih hi. [14] Bang hang hiam cih leh amah in eite’ pianna hong thei a, eite pen leivui ihihna a phawk hi. [15] Eite ihih leh i nuntakna pen lopa tawh kibang a, lolai-ah a po paakte bangin a palh hi.</row>
		<row book="19" chapter="136" verse="1-2" tag="">[1] Amah hoih ahih manin TOPA tungah lungdamna ko un; bang hang hiam cih leh ama itna kip tawntung hi. [2] Lungdamna pen pasian-te’ Pasian’ tungah ko un; bang hang hiam cih leh ama itna kip tawntung hi.</row>
		<row book="20" chapter="1" verse="1-7" tag="">[1] David’ tapa, Israel kumpi Solomon’ paunakte: [2] Mite in pilna le thuhoihte a phawk theih nading, khiatna thuk a nei kammalte a theih theih nading. [3] A hoihin a pil gamtat theih nading, thuman, thutang, a kilawmin a gamtat theih nading. [4] Thuthei nai lote in a theih nading, khangnote in pilna le thu ngaihsut theihna a ngahna ding. [5] Mi ciimsate ciimsak semsemin, mi pilsate pilsak semsemin, [6] paunakte le thugentehnate hoihtakin thei-in, mipilte’ kampau leh a thugente uh a theih nading ahi hi. [7] TOPA zahtakna in pilna kipatna hi a, mihaite in pilna le thuhilhna don lo uh hi.</row>
		<row book="20" chapter="3" verse="5-6" tag="">[5] Na lungsim khempeuh tawh TOPA muang inla, nang’ theihna suang kei in. [6] Na hihna khempeuhah amah phawk in. Tua hileh lampi man amah in hong lak ding hi.</row>
		<row book="20" chapter="14" verse="30" tag="">[30] Lungnopna in pumpi cidamsak a, hazatna pen guh a muatsak natna ahi hi.</row>
		<row book="20" chapter="27" verse="17" tag="">[17] Sik in sik mah hiamsak thei a, mi in midang pilsak thei hi.</row>
		<row book="23" chapter="2" verse="22" tag="">[22] Mihingte muanin nei nawn kei un. Amaute leltak banga simtham ding ahi hiam?</row>
		<row book="40" chapter="20" verse="1-6" tag="">[1] “Bang hang hiam cih leh vantung ki-ukna sung omzia pen a leenggah lo-ah na a sem ding a cial dingin zing tungin a kuankhia leenggah lo nei pa tawh kibang hi. [2] Ni tha ngeina ngun peek khat piak dingin a kithukim khit uh ciangin a leenggah lo-ah na a sem dingin pawlkhat a kuansak hi. [3] Zingsang nai kua hun ciangin mihon omna sumbukah pai leuleu a, mi pawlkhat bangmah sem loin a mawk om a muh ciangin, [4] ‘No zong leenggah lo-ah va kuan un; a kilawm zah khat ka hong pia ding hi,’ a cih ciangin pawlkhat a kuan uh hi. [5] Tua ciangin sun sawm le nih ciangin pawlkhat cial leuleu a, nitak nai thum ciangin pawlkhat a cial lai hi. [6] Nitak nai nga ciangin mihon omna sumbukah a pai leh mi pawlkhat a mawk om mu ahih manin, ‘Bang hangin bangmah sem loin sunthapai mawk om na hi uh hiam?’ ci-in a dot ciangin</row>
		<row book="40" chapter="25" verse="14-30" tag="">[14] “Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte’ kep dingin a ap hi. [15] Amau’ siamna tawh kizui-in khat tungah tulnga, khat tungah tulnih, khat tungah tulkhat a ap khit ciangin a zinkhia hi. [16] Tul nga a ngah pa in sum bawlna-in zangpah a, a meet tulnga mah a ngahthuah hi. [17] Tul nih a ngah pa in zong a meet tulnih mah a ngahthuah hi. [18] Ahi zongin tulkhat a ngah pa in leisung to-in a topa’ sum a seelcip hi. [19] “Hun sawtpi khit ciangin tua nasemte’ topa hong ciahkik a, a nasemte tawh a sum thu a siangsak uh hi. [20] Tul nga a ngah pa in a dang tulnga mah hong tawithuahin, ‘Topa aw, kei tungah tulnga nong ap hi. Hih lai-ah tulnga mah ka meetsak hi,’ hong cih ciangin [21] a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. [22] Tua ciangin tulnih a ngah pa zong hong pai-in, ‘Topa aw, kei tungah tulnih nong ap hi. Hih lai-ah tulnih mah ka na meetsak hi,’ hong cih ciangin [23] a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi. [24] Tul khat a ngah pa zong hong pai-in, ‘Topa aw, nang pen na sep loh na bawl lohnapi-ah na a deih, mi genhak mahmah na hihna ka hong thei hi. [25] Tua ahih manin ka hong kihta a, lei sungah na sum tulkhat ka seel hi. Tu-in hih lai-ah na sumzah mah om hi,’ a hong cih ciangin [26] a topa in, ‘A hoih lo, a thadah nasempa aw, ka sep loh ka bawl lohnapi-ah ka deihlam hong thei na hih leh, [27] sumkholna-ah ka sum na koihsak lecin hoih ding hi. Tua hileh tu-a ka hong tunkik ciangin a bulpi le a meet ka ngahkhawm ding hi. [28] Tua ahih manin ama tung panin a tulkhat laksak unla, tul sawm a nei pa tungah piathuah un. [29] Bang hang hiam cih leh a neisate kipiathuah ding a, hau semsem ding hi. Ahi zongin a nei lote tung panin a neihsa sunsun nangawn kilaksak ding hi. [30] Bangmahin a kimang lo hih nasempa ahihleh pualam khuamialna lakah lawnkhia un. Tua lai-ah kapin a hagawi ding hi,’ ci hi.</row>
		<row book="42" chapter="9" verse="46-48" tag="">[46] Kua lianpen ding ihi hiam, ci-in nungzuite lakah kiselna khat hong om hi. [47] Jesuh in amaute’ lungsim ngaihsutna a phawk ciangin naupang khat la-in a gei-ah omsak a, [48] a nungzuite kiangah, “Keima hangin hih naupang a limbawl mi peuhmah in kei hong limbawl hi a, kei hong limbawl mi peuhmah in kei hong sawl pa zong a limbawl ahi hi. Note khempeuh lakah a neupen pa a lianpen pa ahi hi,” a ci hi.</row>
		<row book="42" chapter="18" verse="9-14" tag="">[9] Amaute hoih kisa mahmahin, midang khempeuh a simmawhbawl mite tungah Jesuh in zong thugentehna khat gen a, [10] “Thungen dingin biakinn-ah mi nih a pai uh hi. Khat pen Farisi mi hi a, a khat pen siahdongpa ahi hi. [11] Farisi mipa dingin thu ngen a, ‘Pasian aw, kei pen midangte bangin a huaiham, a thuman lo, numei tungah a mawh mi ka hi kei hi; hua lai-a siahdongpa bang hi lo ka hih manin nangma tungah ka nuamna kong pulak hi. [12] Nipikal khatin ni nih sung an ka tang a, ka ngah khempeuh sung panin sawm-ah-khat nang tungah kong pia hi,’ a ci hi. [13] Ahi zongin siahdongpa pen a gamla simah ding a, vantung lamah zong dak ngam loin a dip humin kuncip a, ‘Pasian aw, kei mimawh mi khial pa hong hehpih in,’ ci-in a ngen hi. [14] Ke’n kong cihin-ah, hih mipa pen Pasian tawh a kilemsa-in a inn-ah ciah a, a khat pa pen tua bangin ciah lo hi. Bang hang hiam cih leh a kiliansakte pen kiniamkhiatsuk ding a, a kiniamkhiatte pen a lianin kibawl ding hi,” a ci hi.</row>
		<row book="42" chapter="22" verse="24-27" tag="">[24] Nungzuite lakah kua a lianpenin kingaihsun ding, ci-in kiselna thu hong piang hi. [25] Tua ciangin Jesuh in amaute kiangah, “Gentail mi hih leitung kumpite in a mite uh tungah ukna aana zang uh a, tua bangin mi a uk Gentail-te in amaute pen, ‘Mite’ nopsak nadingin nasemte,’ a kicih ding deih lai uh hi. [26] Ahi zongin note lakah tua bang hi lo ding hi; a lianpen pa a neupen bangin om ding a, a makai pen pa a nungzui nunungpen bangin om ding hi. [27] Anne dingin sabuai-ah a tupa le an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.</row>
		<row book="43" chapter="21" verse="15" tag="">[15] An a nekkhit uh ciangin Jesuh in Simon Peter kiangah, “Johan’ tapa Simon aw, hih adang khempeuhte’ hong it sangin kei na hong nak itzaw hiam?” ci-in a dot ciangin amah in, “Topa aw, ka hong itzaw hi. Nang ka hong itna na thei hi,” ci-in a dawng hi.</row>
		<row book="44" chapter="20" verse="24" tag="">[24] Ahi zongin Topa Jesuh in kei sep dingin a hong piak, Pasian hehpihna hangin Lungdamna Thu, mite kiangah gen ding nasep ka tangtut zawh nakleh kei nuntakna-ah bangbang hong piang taleh a thupi-in ka ngaihsun kei hi.</row>
		<row book="44" chapter="20" verse="35" tag="">[35] Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpitakin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.</row>
		<row book="45" chapter="12" verse="2-3" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi. [3] Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.</row>
		<row book="46" chapter="3" verse="3" tag="">[3] Bang hang hiam cih leh Pasian’ deihna bangin gamta loin, leitung lungsim deihna bangin gamta lai na hih manun upna sungah naungek bang ahi lai na hi uh hi. Note khatlekhat kihaza-in kitawng kiselin na om uh ciangin hih leitung mite mah a bang lel na hihna uh hong kilang hi.</row>
		<row book="46" chapter="4" verse="15" tag="">[15] Khrih thu hong hilh ding mi a tul a za-in na nei uh ahi zongin pa-a na neih ding uh kei bek a om ka hihna thu na phawk un. Bang hang hiam cih leh note kiangah lungdamna thu ka hong hilhna hangin Jesuh Khrih sungah nomau’ pa ka suak hi.</row>
		<row book="46" chapter="10" verse="13" tag="">[13] Na tuah uh ze-etnate khempeuh pen mite’ tuah ngeingeite mah ahi hi. Pasian in citakin a thuciamna lenkip ahih manin note’ thuak zawh loh ding ze-etna hong tuaksak lo ding hi. Ze-etna na tuah hun uh ciangin zong na thuakzawh nading uh thahatna hong guan ding ahih manin na suahtak zawh nading uh lampi hong honsak ding hi.</row>
		<row book="46" chapter="11" verse="1" tag="">[1] Keimah in Khrih gamtatzia ka zuih mah bangin note in zong keima gamtatzia hong zui ta un.</row>
		<row book="47" chapter="10" verse="12" tag="">[12] Kote ahihleh tua bangin a kiliansak mahmah mite tawh a kikimin ka kingaihsun ngam buang kei ding uh hi. Amaute khatlekhat ki-en kakin thupi kisa mahmah uh ahih manin mihai taktak ahi uh hi.</row>
		<row book="47" chapter="12" verse="11-12" tag="">[11] Note in kei a hong pakta ding hinapi-in hong pakta lo na hih manun note’ bawlin mihai bangin kisialin ka gamta hi. Bang hang hiam cih leh kei pen bangmahpi ka hihloh hangin sawltak thupi mahmahin na ngaihsutte uh sangin themkhat zong ka neuzaw tuan het kei hi. [12] Sawltak man taktak ka hihna lim a kilangsak nate, note lakah lungduai takin hong kisem a, lim, nalamdang, le na a tuamtuamte note lakah hong kibawl hi.</row>
		<row book="48" chapter="1" verse="10" tag="">[10] Hih bangin thu ka gen ciangin mite’ hong pahtak theih nading a zong tawh kibang na hong sa uh hiam? Mite’ pahtak ding a ut ka hi kei a, Pasian’ hong pahtak ding a hanciam ka hi hi. Mihingte’ hong pahtak theih nadingin a gamta hi zenzen leng, Khrih’ nasem ka hi kei ding hi.</row>
		<row book="48" chapter="2" verse="20" tag="">[20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi.</row>
		<row book="48" chapter="6" verse="4" tag="">[4] A kuamah peuh in ama gamtatna ciat entel henla, kisialh nading a om leh ama gamtatna siksanin kisial henla, midangte tawh ki-ettehin kisial kei hen.</row>
		<row book="48" chapter="6" verse="14" tag="">[14] Ahi zongin keimah in ahihleh, singlamteh tungah i Topa Jesuh a sihna thu bek ka kisialhpih ding hi. Bang hang hiam cih leh singlamteh tungah ama sihna hangin kei a dingin leitung thute misi bang a, kei zong, leitung thu-ah misi mah ka bang hi.</row>
		<row book="51" chapter="3" verse="23" tag="">[23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un.</row>
		<row book="52" chapter="4" verse="11-12" tag="">[11] Tu ma-a ka hong gensa uh mah bangin kamtam nuam se loin hoihtakin om hithiatna, no tawh a kisai thu bek ngaihsutna, le note’ nuntak nading na na sep nading uh hanciamin nei un. [12] Tua bangin gamta le-uhcin thu um lo mite in note hong zahtak ding uh a, mite’ neihsa na duhgawh kei ding uh hi.</row>
		<row book="54" chapter="6" verse="7" tag="">[7] A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi.</row>
		<row book="59" chapter="2" verse="12-13" tag="">[12] Tua ahih manin mi a khahkhia thei thukham tawh kizui-in thukhenna a thuak ding mi bangin kampau-in na gamta un. [13] Bang hang hiam cih leh hehpihna lungsim a nei lote tungah Pasian in thu a khen ciangin hehpih lo ding a, hehpihna lungsim a neite tungah Pasian in thu a khen ciangin a hehpihna in zozaw ding hi.</row>
		<row book="59" chapter="3" verse="16" tag="">[16] Enna le huaihamna a om nakleh buaina le siatna nam khempeuh tawh kizom pahpah hi.</row>
		<row book="62" chapter="2" verse="15" tag="">[15] Hih leitung nate le Pasian tawh a kizom lo thute deihluatin nei kei un. Mi khatpeuh in hih leitung nate a deihluat leh amah in Pa Pasian it taktak thei lo hi.</row>
		<row book="65" chapter="1" verse="19" tag="">[19] Hih mite in pawl kikhenna piangsakin, amau pumpi deihna bangin gamta uh a, Kha Siangtho zong nei lo uh hi.</row>
	</category>
	<category id="114">
		<row book="4" chapter="23" verse="19" tag="">[19] A zuau dingin Pasian pen mihing hi lo a, a kisik dingin mihing’ tapa hi lo hi. Amah in gen khin hi; a gen bangin hih lo ding ahi hiam? Amah in ci khin hi; a cih bangin tungsak lo ding ahi hiam?</row>
		<row book="5" chapter="31" verse="6-8" tag="">[6] Thahat unla, hang un. Lau kei unla, amaute kihta kei un. Bang hang hiam cih leh note tawh hong pai pa pen TOPA na Pasian uh ahi hi. Note hong cimawhsak lo ding a, hong nusia lo ding hi,” a ci hi. [7] Tua ciangin Moses in Joshua samin, Israel-te khempeuh muhin ama kiangah, “Thahat inla hang in. Bang hang hiam cih leh amaute tungah piak dingin TOPA in amau’ pute pate tungah a ciamsa leitangah hih mite tawh na pai ding a, nangmah in tua leitang amaute na ngahsak ding hi. [8] Na mai-ah a pai pa pen TOPA ahi hi. Amah in nang hong ompih ding a, nang hong cimawhsak loin, zong hong nusia lo ding hi. Lau kei inla, lungkia kei in,” a ci hi.</row>
		<row book="10" chapter="22" verse="3-4" tag="">[3] ka Pasian, ka kihutna, ka bukna pa, lum bangin kei a hong dal, ka munmuanhuai le ka belh, keimah hong honkhia pa hi a, ngong hihna panin hong hon hi. [4] A phat taak TOPA ka sam a, ka galte kiang panin kei hong kihon hi.</row>
		<row book="13" chapter="28" verse="20" tag="">[20] Tua ciangin David in a tapa Solomon kiangah, “Thakhauhin hang inla sem in. Lau kei in; bang hang hiam cih leh TOPA Pasian, keima Pasian nangawn nang tawh hong om hi. TOPA’ biakinn sung nasepna khempeuh a kizawh matengin amah in nang hong tamasak lo ding a, hong nusia lo ding hi.</row>
		<row book="18" chapter="8" verse="13" tag="">[13] Pasian a mangngilhte tua bangmah ahi hi. Pasian a don lo mite’ lametna a bei ta ahi hi.</row>
		<row book="18" chapter="13" verse="15" tag="">[15] Pasian in kei hong that mah taleh zong, phamawh ka sa kei hi. Ahi zongin ama mai-ah ka thu ka gen veve ding hi.</row>
		<row book="18" chapter="14" verse="7-9" tag="">[7] “A kiphuk khinsa singkung nangawn in lametna nei buang a, a bul sel kikin nungtakik thei hi. [8] Lei sungah a zungte teek a, a bulsum a si zongin, [9] guahtui ngahin, singkungno-in hong selkik hi.</row>
		<row book="19" chapter="10" verse="17" tag="">[17] TOPA aw, lungnemte’ deihna na ngai ding hi. A lungsim uh na hatsak ding a, na bil na ngat ding hi.</row>
		<row book="19" chapter="16" verse="9" tag="">[9] Tua ahih ciangin lungdamin ka kipak a, lungmuangin ka om hi.</row>
		<row book="19" chapter="23" verse="1-6" tag="">[1] TOPA pen tuucin bangin hong cing hi a, kisapna teng kicing ta hi. [2] Lo nona-ah hong lumsak a, tuidam kiangah hong paipih hi. [3] Thahatna thak kei hong guan hi. A hong ciamsa mah bangin-ah lampi manah kei hong kha hi. [4] TOPA aw, kei hong ompih na hih manin khuamial thukpi ka nawk hangin ka lau kei hi. Na molhtum le na ciangkhut in kei hong hu hi. [5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi. [6] Na hoihna le nong itna in ka khantawnin a hong zuih ding tel takin-ah ka thei ta a, a tawntungin na inn sungah ka om ding hi.</row>
		<row book="19" chapter="27" verse="4-5" tag="">[4] TOPA’ tung panin na khat ka ngen khin a, tua ngenin ka zon ding pen: TOPA’ inn sungah ka khan tawntungin om ding, TOPA’ hoihna et ding le ama biakinn sungah thu dot dingte ahi hi. [5] Bang hang hiam cih leh haksat hun ciangin amah in a buk sungah kei hong seel ding hi. A puanbuk khuhna nuai-ah kei hong seel ding a, a sangna suang tungah kei hong koih ding hi.</row>
		<row book="19" chapter="27" verse="14" tag="">[14] TOPA muang in. Thakhauh inla, na lungsim hangsakin, TOPA muang in.</row>
		<row book="19" chapter="32" verse="1-5" tag="">[1] Ama khialhna kimaisak a, ama mawhna a kiselcipsak mi, thupha ngah ahi hi. [2] TOPA in mawhna a khuksak loh mi, a lungsim sungah khemna a om lo mi, thupha ngah ahi hi. [3] Ka mawhna ka pulak loh ciangin, sunthapai ka tautauna hangin ka pumpi a thaneem hi. [4] Sun le zan tawntung gim nong piakna ka thuak a, khuakhal nisa’ kat bangin ka thahatna a keucip hi. [5] Keima khialhnate nangma tungah kong pulak a, ka mawhna ka im kei hi. “Ka khialhnate khempeuh TOPA’ tungah ka pulak ding hi,” ka ci hi. Tua ciangin ka mawhna nin nong maisak hi.</row>
		<row book="19" chapter="31" verse="24" tag="">[24] TOPA a ngak mi khempeuh aw, na tha uh khauhsak unla, na lungsim uh hangsak ta un!</row>
		<row book="19" chapter="33" verse="18" tag="">[18] Amah a zahtakte, a itna kip lametna a neite, sihna panin honkhia-in, kialpi hun sungin amaute a hinkep theih nadingin TOPA in amaute en tawntung hi.</row>
		<row book="19" chapter="33" verse="22" tag="">[22] TOPA aw, nang kong lamet uh mah bangin kote’ tungah na itna kip hong omsak in.</row>
		<row book="19" chapter="37" verse="3-7" tag="">[3] TOPA muang inla, gamtat hoih in. Gam nuamah teng inla, thumanin om in. [4] TOPA sungah lungkim in; amah in na deihna hong pia ding hi. [5] TOPA tungah na vai teng ap in. Amah muang in; amah in hong sem ding hi. [6] Amah in nangma dikna khuavak bangin, nangma thumanna nitaang bangin hong langsak ding hi. [7] TOPA’ mai-ah khawl dide inla, lungduai takin ngak in. A hihna a daupai pa tung le siatna a bawlpa tungah kilungso tawmsak ke’n!</row>
		<row book="19" chapter="38" verse="15" tag="">[15] Ahih hangin TOPA aw, nangmah ka hong muang hi. TOPA ka Pasian aw, a hong dawng ding pa nangmah na hi hi.</row>
		<row book="19" chapter="39" verse="7" tag="">[7] Tu-in Topa aw, ke’n, bang ngaklai ding ka hi hiam? Keima lametna nangma sung bekah om hi.</row>
		<row book="19" chapter="40" verse="9-10" tag="">[9] Hotkhiatna hangin lungdam thu mihonpi lakah ka gen ding hi. TOPA aw, lungdam thugen ka khawl ngei kei ding hi. [10] Nangma hotkhiatna thu ka im kei a, na thumanna le na hotkhiatna ka gen khin hi. Na itna kip le na thumanna mihonpi tungah ka im kei hi.</row>
		<row book="19" chapter="42" verse="11" tag="">[11] Bang hangin khakunkun a, lunghimawh niloh ka hi hiam? Pasian’ sungah lametna nei ning; bang hang hiam cih leh kei a hong huh ka Pasian ka phatkik ngawn ding hi.</row>
		<row book="19" chapter="43" verse="5" tag="">[5] Bang hangin khakunkun a, lunghimawh niloh ka hi hiam? Pasian sungah lametna nei ning; bang hang hiam cih leh kei a hong huh ka Pasian ka phatkik ngawn ding hi.</row>
		<row book="19" chapter="46" verse="1" tag="">[1] Pasian, i belh leh i thahatna hi a, haksat hunin a hong huh pahpah pa ahi hi.</row>
		<row book="19" chapter="71" verse="5" tag="">[5] Bang hang hiam cih leh Topa PASIAN aw, ka neu lai a kipanin ka hong lamet, ka hong muan na hi hi, TOPA aw.</row>
		<row book="19" chapter="71" verse="14" tag="">[14] Ahih hangin ke’n, nang kong lamen ding a, nangmah kong phat semsem lai ding hi.</row>
		<row book="19" chapter="94" verse="18-19" tag="">[18] TOPA aw, “Ka khe taal,” ci-in ka ngaihsut ciangin na itna kip in kei hong kaito hi. [19] Ka lungsim ngaihsutna a tam mahmah ciangin kei na hong hehnem a, na hong lungdamsak hi.</row>
		<row book="19" chapter="119" verse="49" tag="">[49] Keimah nong lametsakna ahi na nasempa’ tungah na thuciamna hong phawk in.</row>
		<row book="19" chapter="119" verse="74" tag="">[74] Nangma thuciamna muang ka hih manin nang hong zahtakte in kei hong mu-in lungdam ding uh hi.</row>
		<row book="19" chapter="119" verse="81" tag="">[81] Na hong hotkhiat ding ka ngakngakna-in ka tha bei ta a, nangma thu muangin ka lamen hi.</row>
		<row book="19" chapter="119" verse="114" tag="">[114] Nang pen keima bukna mun le kei hong hupa na hi hi. Na thuciamna ka muang hi.</row>
		<row book="19" chapter="119" verse="116" tag="">[116] Kei ka nuntak theih nadingin na thuciamna tawh kizui-in kei hong huh inla, ka lametna-ah kei hong zahhuaisak kei in.</row>
		<row book="19" chapter="119" verse="166" tag="">[166] TOPA aw, nong hotkhiat ding ka ngak a, na thupiakte ka sem hi.</row>
		<row book="19" chapter="121" verse="7-8" tag="">[7] TOPA in siatna khempeuh panin nang hong hu ding a, amah in a muanhuai-in nang hong kem ding hi. [8] TOPA in tua kipan a tawntungin na vaksuk na vaktohna-ah nang hong kem ding hi.</row>
		<row book="19" chapter="130" verse="5" tag="">[5] TOPA’ hong huh ding lawpna tawh ka ngak a, ama thugen ka muang hi.</row>
		<row book="19" chapter="130" verse="7" tag="">[7] Israel aw, TOPA muang in. Bang hang hiam cih leh TOPA’ itna kip tawntungin, hong honkhia nuam tawntung hi.</row>
		<row book="19" chapter="138" verse="7-8" tag="">[7] Haksatna tuamtuamte ka thuak ciangin kei nong kem hi. A heh ka galte, kei’ tangin nong dosak a, na thahatna tawh kei na hong honkhia hi. [8] TOPA in kei a dingin a ngaihsutte hong tungsak ding hi. TOPA aw, na itna kip tawntung hi. Na sepsa na maban hong tun ta in.</row>
		<row book="19" chapter="146" verse="5" tag="">[5] Jakob’ Pasian pen amah huhpa hi-in, ama TOPA Pasian a muang mipa mi lungdam ahi hi.</row>
		<row book="20" chapter="10" verse="28" tag="">[28] Mihoihte’ lametna lungdamna hi a, migilote’ lametna a hawmpi ahi hi.</row>
		<row book="20" chapter="13" verse="12" tag="">[12] Lamet tun lohna in lungsim cinasak a, deihna tangtunna pen lungdamna ahi hi.</row>
		<row book="20" chapter="14" verse="32" tag="">[32] Migilo pa ama tatsiatna in puksak a, mihoih pa ama hoihtatna in hu hi.</row>
		<row book="20" chapter="23" verse="18" tag="">[18] Tua bang hi lecin lametna om a, cithei-in na khansau ding hi.</row>
		<row book="20" chapter="24" verse="10" tag="">[10] Haksatna na tuah ciangin na lung a kiat leh a ginalo mi na hi hi.</row>
		<row book="20" chapter="24" verse="14" tag="">[14] Pilna pen i nuntakna-ah khuaizu tawh kibang a, pilna nei lecin mai lamah lametna om a, na khan hong sausak ding hi.</row>
		<row book="23" chapter="38" verse="17" tag="">[17] Gimna lianpi ka thuakna pen keima lungnopna hong suak ding hi. Lauhuaina khempeuh panin kei nong honkhia a, ka mawhna khempeuh na hong maisak hi.</row>
		<row book="23" chapter="40" verse="31" tag="">[31] Ahih hangin TOPA a muang mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.</row>
		<row book="23" chapter="41" verse="10" tag="">[10] nang hong ompih ka hih manin lau kei in. Na Pasian ka hih manin lungkia kei in. Nang hong thakhauhsakin ka hong huh ding a, nang hong huhin ka hong honkhia ding hi.</row>
		<row book="23" chapter="41" verse="13" tag="">[13] Bang hang hiam cih leh keimah TOPA na Pasian in na khut taklam ka len hi. “Lau kei in, nangmah kong huh ding hi,” nang tungah a hong ci pa keimah ka hi hi.</row>
		<row book="23" chapter="42" verse="4" tag="">[4] Amah in leitungah thutang thu a phuh khit matengin lungsi lo, lungkia lo ding hi. Tuipi gei-a om gamte in ama thu ngak uh hi.</row>
		<row book="23" chapter="43" verse="1-3" tag="">[1] Ahih hangin Jakob aw, nangmah hong piangsak pa, Israel aw, nangmah hong bawlpa, TOPA in tu-in hih bang ci hi: “Hong honkhia khin ka hih manin lau kei in. Na min tawh kong sam khinzo a, nang pen kei-a’ na hi hi. [2] Tuite na kantan ciangin nang kong ompih ding a, gunte na kantan ciangin tui in hong tuum lo ding hi. Mei kantanin na pai ciangin na kang kei ding a, meikuangte in nang hong kangtum lo ding hi. [3] Bang hang hiam cih leh kei pen TOPA na Pasian, Israel-te’ Siangtho Pa, nangmah hong honpa ka hi hi. Nangmah tat nadingin Egypt ka pia a, nangmah khek nadingin Ethiopia le Seba ka pia hi.</row>
		<row book="23" chapter="55" verse="7" tag="">[7] Migilo in ama gitlohna nusia hen la, thuman lo mi in ama ngaihsutna nusia hen. Amah in a hehpih theih nadingin TOPA eite’ Pasian’ kiangah amah paisak un. Bang hang hiam cih leh a mawhna maisiangsak ding hi.</row>
		<row book="23" chapter="61" verse="1" tag="">[1] Gimna a thuak mite tungah thuhoih a puak dingin TOPA in kei hong teelin hong sawl ahih manin keima sungah Topa PASIAN’ kha hong om hi. Lungsim kitamzante a damsak ding, salin a kimante tungah suahtakna thu a gen ding, a kikhum mite a dingin thong kong a hong ding,</row>
		<row book="23" chapter="64" verse="8" tag="">[8] Ahi zongin TOPA aw, nang pen kote’ Pa na hi hi. Kote pen tungman bang hi-in, nang pen beelseek pa bang na hi a, kote khempeuh nangma bawl mite ka hi uh hi.</row>
		<row book="24" chapter="17" verse="7" tag="">[7] “ TOPA muangin amah a beel mi in thupha a ngah ahi hi.</row>
		<row book="24" chapter="29" verse="11" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi.</row>
		<row book="24" chapter="31" verse="16-17" tag="">[16] TOPA in kong cihin-ah: “Kap nawn kei unla, na khitui uh nul un. Bang hang hiam cih leh TOPA in kong cihin-ah, na nasep thaman uh na ngah uh hi. Amaute galte’ gam panin hong ciahkik ding uh hi. [17] Na mailam uh a dingin lametna a om hi, TOPA in kong ci hi. Na tate uh zong na gam mah uhah hong ciahkik ding uh hi.</row>
		<row book="25" chapter="3" verse="21-23" tag="">[21] Ahi zongin ka phawk giugiau thu khat in lametna khat hong nei theisak hi. [22] A bei thei lo TOPA’ hong itna le a hehpihna a kizom paisuak hi a, [23] zing nisuak bangin thaksuak tawntung a, ni a hong suah pelmawh mah tawh a kibang ahi hi.</row>
		<row book="29" chapter="3" verse="16" tag="">[16] Zion Mual panin TOPA hong hawksuk a, Jerusalem panin hong awngkek a, vanpi le leipi a ling damdam hi. Ahi zongin TOPA pen ama mite’ belh pa hi a, Israel mite a hu ding hi.</row>
		<row book="36" chapter="3" verse="17" tag="">[17] TOPA na Pasian un note hong ompih a, ama vangliatna in hong gualzosak hi. Note tungah TOPA lungkim ding a, ama hong itna tawh hong thakbawl ding hi. Note’ hangin TOPA lungdamin la sa ding a,</row>
		<row book="38" chapter="9" verse="12" tag="">[12] Lametna a om no salte aw, ciahkik unla, a muanhuai mahmah na mun ngei uh zuankik un. Note’ thuaknasa a zah nihin thupha ka hong piakna ding tuni-in note kiangah ka hong gen hi.</row>
		<row book="40" chapter="6" verse="23" tag="">[23] Ahi zongin na mit uh maang leh na pumpi uh a dingin khua a mial hi. Tua ahih manin note’ sunga a om khuavak pen a mial hileh tua mialna pen nasia mahmah ding hi.</row>
		<row book="40" chapter="11" verse="28" tag="">[28] “Na semin vangik pua-in a gim mite khempeuh aw, ka kiangah hong pai ta un. Note tungah lungsim tawldamna ka hong pia ding hi.</row>
		<row book="41" chapter="5" verse="35-36" tag="">[35] Tua laitakin kikhopna inn ukpa’ inn panin kamtaite hong tung uh a, “Na tanu si khinta hi. Bang hangin Siapa mawk gimsak nawn ding na hi hiam?” a ci uh hi. [36] Ahi zongin Jesuh in amau thu kigen don loin kikhopna inn ukpa kiangah, “Lunghimawh kei in; upna nei peuh in,” a ci hi.</row>
		<row book="41" chapter="9" verse="23" tag="">[23] Jesuh in, “Bang hangin na hihtheih leh, ci na hi hiam? A umte a dingin na khempeuh hithei hi lo ahi hiam?” a ci hi.</row>
		<row book="42" chapter="1" verse="37" tag="">[37] Tua ahih manin Pasian in a bawl theih loh khat zong om lo hi,” ci-in a dawng hi.</row>
		<row book="43" chapter="14" verse="1" tag="">[1] Tua ciangin Jesuh in a nungzuite kiangah, “Note lunghimawh kei un. Pasian um unla, kei zong hong um un.</row>
		<row book="43" chapter="4" verse="13-14" tag="">[13] Jesuh in, “Hih tui a dawn khempeuh dangtak kik ding uh a, [14] ahi zongin keima piak ding tui a dawn khempeuh dangtak kik nawn lo ding uh hi. Tua ka piak tui a dawnte sungah nuntakna tuinak piang ding a, a nungtasak paisuak ding hi,” a ci hi.</row>
		<row book="43" chapter="14" verse="6" tag="">[6] Jesuh in ama kiangah, “Keimah in Lampi ka hi a, Thuman, le Nuntakna zong ka hi hi. Kei hong suang loin Pa kiangah kuamah tung thei lo ding hi.</row>
		<row book="43" chapter="14" verse="18" tag="">[18] “Note a cimawh dingin ka hong nusia kei ding hi. Note kiangah ka hong paikik ding hi.</row>
		<row book="43" chapter="16" verse="33" tag="">[33] Keimah tawh na hong kipawlna uh hangin lungnopna na neihtheihna dingun hih thu a hong gen ka hi hi. Leitung gimna na thuak ding uh hi. Ahi zongin keimah in leitung nate zo khinta ka hih manin lungnuamin om un,” a ci hi.</row>
		<row book="44" chapter="4" verse="13" tag="">[13] Uliante in Peter le Johan a han’ mahmahna thu le amaute pilna sang a nei lo mi mawkmawk ahihna thu a theih uh ciangin lamdang a sa mahmah uh hi. Tua ciangin Jesuh tawh a kikhawl khin ngeite ahihna uh a phawk uh hi.</row>
		<row book="44" chapter="23" verse="6" tag="">[6] Paul in tua uliante lakah Saddusi mi le Farisi mi a omlam a muh ciangin amaute kiangah, “Lawmte aw, kei pen Farisi mite’ suan ahi Farisi mi ka hi hi. Mi site hingkik ding hi, ci-in lamenin upna ka neih manin hih lai-ah thusitna ka thuak hi,” a ci hi.</row>
		<row book="44" chapter="24" verse="14-15" tag="">[14] Ahi zongin nangma kiangah kong pulaknop thu in: Amaute in man lo hi, a cih uh tua Thu zui-in kote’ pu le pate’ Pasian ka bia hi. Moses’ Thukham laibu sunga a kigelh thu khempeuh le kamsangte’ laibu sunga a kigelhte khempeuh zong ka um hi. [15] Amaute’ up le lamet mah bangin, Pasian in miphate le misiate a kibangin sihna panin hingkiksak khawm ding hi, ci-in umin ka lamen hi.</row>
		<row book="45" chapter="4" verse="18" tag="">[18] Lai Siangtho sungah, “Na suanlekhakte aksi zahin tam ding hi,” ci-in a kigelh mah bangin tua bang a piantheih nading lametna a om nai lopi mahin Abraham in umin lamen ahih manin minam tampite’ pupi a suak hi.</row>
		<row book="45" chapter="5" verse="1-5" tag="">[1] Tu-in upna hangin Pasian tawh kipawl khinta ihih manin i Topa Jesuh Khrih hangin Pasian tawh a kilemkik ta ihi hi. [2] Ama hangin upna tawh tu-a i omna Pasian hehpihna sungah a tung ihi a, Pasian tawh minthanna ngahkhawm ding, ci-in lamen ihih manin i lung a dam hi. [3] Haksatna i thuak laitak nangawnin i lungdam veve hi. Bang hang hiam cih leh haksatna in thuakzawh hatna piangsak a, [4] thuakzawh hatna in Pasian’ pahtakna hong ngahsak a, ama hong pahtakna in lametna lianpi hong neisak ahihna thu i thei hi. [5] Pasian in eite tungah a hong piak a Kha Siangtho tawh eite sungah ama itna hong guang ahih manin hih lametna in eite hong lungkiasak ngei lo hi.</row>
		<row book="45" chapter="8" verse="24-25" tag="">[24] Hih bangin lamenin i upna in eite hong honkhia khin hi. Ahi zongin i lamet pen i muh ciangin tua pen lamet hi nawn lo hi. Kua in a muhsa nate lamen nawn ahi hiam? [25] I muh lohte i lamet ciangin lungduaitakin i ngak thei hi.</row>
		<row book="45" chapter="8" verse="35-37" tag="">[35] Tua ahih manin bangin Khrih’ itna tawh hong kikhensakzo ding ahi hiam? Haksatna, lungkhamna, bawlsiatna, gilkialna, zawnna, lauhuaina, sihnate khat peuhpeuh in hong khenzo ding ahi hiam? [36] Lai Siangtho sungah zong, “Note hangin sunthapai-in siat nading lauhuaina ka thuak uh a, gawh ding tuu bangin a hong kibawl hi,” ci-in a kigelh hi. [37] Eite a hong it pa’ hangin hih thu khempeuhah a gualzo pente ihi hi.</row>
		<row book="45" chapter="12" verse="12" tag="">[12] Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un.</row>
		<row book="45" chapter="15" verse="4" tag="">[4] Lai Siangtho sungah a om thu khempeuh pen eite hilh nading, eite in lametna nei-in i thuakzawh nading, le i thahat theih nadingin a kigelh ahi hi.</row>
		<row book="45" chapter="15" verse="13" tag="">[13] Kha Siangtho’ huhna tawh note’ lametna a khan semsem theih nadingin, lametna a hong piathei Pasian in, amah na upna uh hangin lungdamna le nopsakna tawh note hong kidimsak tahen.</row>
		<row book="46" chapter="2" verse="9" tag="">[9] Tua ahih manin Lai Siangtho sungah, “Kuamah in a muh ngei loh, a zak ngei loh, piangthei dingin zong a ngaihsut loh uh thu pen Pasian in amah a it mite a dingin a bawlkholh saksa ahi hi,” ci-in na kigelh hi.</row>
		<row book="46" chapter="13" verse="13" tag="">[13] Tu laitakin a omlai thu thumte pen upna, lametna, le itna hi a, tua thumte sung panin itna mah a thu lianpen ahi hi.</row>
		<row book="46" chapter="15" verse="19" tag="">[19] Khrih hangin i lamet thu pen hih i leitung nuntak sung thu ding bek hi takpi leh leitung midang khempeuhte sangin a hehpihhuai zaw ihi ding hi.</row>
		<row book="47" chapter="3" verse="12" tag="">[12] Hih bang lametna nei ka hih manun hangtakin a om ka hi uh hi.</row>
		<row book="47" chapter="4" verse="16-18" tag="">[16] Tua thu hangin ka lungkia tuan kei uh hi. Kote’ leitung pumpi in damdamin muatlam ding a manawh ahi zongin ka kha nuntakna uh a nini-in thaksuak semsem hi. [17] Tuhun laitakin tomno sung lungkhamna ka thuakte uh in ka thuakna uh sangin nakpitakin a lianzaw tawntung minthanna sung hong tunpih ding hi. [18] Bang hang hiam cih leh a kimuthei nate a mitsuan ka hi kei uh a, a kimu thei lo nate a mitsuan ka hi uh hi. A kimuthei nate tomno sung bek kimang a, a kimu thei lo nate a tawntungin a kip ahi hi.</row>
		<row book="47" chapter="7" verse="10" tag="">[10] Tua na dahna uh hotkhiatna ngahtheih nadingin na lungsim uh na kheel nadingun Pasian in hong zang ahih manin dah nading bangmah om lo hi. Ahi zongin hih leitung dahna lelte in ahihleh sihna piangsak hi.</row>
		<row book="47" chapter="12" verse="10" tag="">[10] Kei ka thaneem mahmah laitakin a thahat mahmah suak ka hih manin Khrih hangin ka thaneemna, simmawh ka thuakna, haksatna, bawlsiatna le lungkhamna ka thuaknate tawh ka lung a kim mahmah hi.</row>
		<row book="48" chapter="5" verse="5" tag="">[5] Kote ahihleh Pasian in amah tawh a kipawlthei dingin hong bawl ding hi, ci-in lamenin, kote’ upna hangin Kha Siangtho’ vangliatna tawh hong piang ding hi, ci-in a om ka hi uh hi.</row>
		<row book="48" chapter="6" verse="9" tag="">[9] Tua ahih manin na hoih sep ding cimtak kei ni. Lungkia loin i sep nakleh a hun ciangin thaman i ngah ding hi.</row>
		<row book="49" chapter="1" verse="18" tag="">[18] Note bang dingin hong sam a, a mite tungah a hong ciam thupha lamdangte bangzah takin lian a, thu um ahi eite sungah na a hong sem vangliatna bangzah takin lian ahi hiam, cih na muhtheih nadingun note’ lungsim mit hong vaksak nadingin thu ka na ngen hi. Eite sungah na a hong sem vangliatna pen sihna panin Khrih hingsakin, vantung gamah zong, ama taklamah a tutsak nadingin a zat vangliatna mah ahi hi.</row>
		<row book="49" chapter="4" verse="4" tag="">[4] A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Kha Siangtho zong khat bek mah a neikhawm ihi hi.</row>
		<row book="49" chapter="6" verse="17" tag="">[17] Siklukhu khuk bangin hotkhiatna nei unla, Kha Siangtho in a hong piak Pasian’ thu pen namsau zat bangin na zang un.</row>
		<row book="50" chapter="1" verse="20" tag="">[20] Ka si a, ka hing zongin, a diak diakin tu a kipanin a tawntungin midangte in Khrih phat theih nading lungsim hanna a neih theih nadingun ka lungsim le ka pumpi tawh keima tavuan ka lelh hetloh nading pen ka deihdeih, ka lametet bulpi ahi hi.</row>
		<row book="50" chapter="4" verse="8" tag="">[8] Sanggamte aw, a tawpna-ah ka hong gennop thu in, a hoih le a phattaak thute tawh na lungsim uh na kidimsak un. Tuate in: A man, a dik, a tang, a siangtho, a deihhuai, le a pahtakhuai thute ahi hi.</row>
		<row book="50" chapter="4" verse="13" tag="">[13] Khrih in a hong piak vangliatna tawh hihte khempeuh nawkzawh nading thahatna a nei ka hi hi.</row>
		<row book="51" chapter="1" verse="5" tag="">[5] Thu dang na zakma un, lungdamna thuman taktak na zak uh ciangin lametna na nei uh hi. Note a dingin vantungah a hong kikoihsak tua lametna hangin note in muanna le itna a nei na hi uh hi.</row>
		<row book="51" chapter="1" verse="23" tag="">[23] Ahi zongin note in lungdamna thu na zak cil lai-un na neih uh lametna panin ling hetloin, bulkip nei-in citakin na om paisuak ding uh ahi hi. Tua lungdamna thu mah keimah Paul in hilhin ka sepbel hi a, leitung mun khempeuhah a kihilh lungdamna thu mah ahi hi.</row>
		<row book="51" chapter="1" verse="27" tag="">[27] Pasian in mi khempeuh a dingin a koihcing hih a thupi a deihhuai a thusim pen ama mite tungah pholak ding a sawm ahi hi. Tua thusim in: Khrih tawh a kipawlte in Pasian tawh minthanna ngahkhawm ding hi, cihna ahi hi.</row>
		<row book="52" chapter="1" verse="3" tag="">[3] Bang hang hiam cih leh i Pa Pasian kiangah thu ka nget simun note’ upna hangin na nuntakziate uh, itna na neih manun nakpitakin na nasepnate uh le i Topa Jesuh Khrih hong paikik ding lametna na neih manun kiptakin na omnate uh ka phawk tawntung uh hi.</row>
		<row book="53" chapter="2" verse="16" tag="">[16] I Topa Jesuh Khrih mahmah leh, eite hong itin, a hong hehpihna tawh thakhauhna le lametna a hong pia tawntung eite’ Pa Pasian in</row>
		<row book="52" chapter="4" verse="13" tag="">[13] Sanggamte aw, lametna a nei lo mite bangin na dahluat loh nadingun a sisa mite’ omzia ding thu na theih ding uh ka deih hi.</row>
		<row book="52" chapter="5" verse="8" tag="">[8] Ahi zongin eite pen khuavak gamtatna a nei sun khuavak mi ihih manin pilvang ni. Awmdal bangin upna le itna bulhin, siklukhu bangin i lamet hotkhiatna khu ni.</row>
		<row book="54" chapter="1" verse="1" tag="">[1] Eite a hong Hon Pasian le eite’ lamet Khrih Jesuh’ thupiakna tawh Khrih Jesuh’ sawltak ahi keimah Paul in,</row>
		<row book="54" chapter="4" verse="10" tag="">[10] A diakdiakin ei thu umte in mi khempeuh a Honkhia, a nungta Pasian muangin lamen ihih manin nakpitakin hanciamin na a sem ihi hi.</row>
		<row book="55" chapter="1" verse="7" tag="">[7] Bang hang hiam cih leh Pasian in eite tungah meidawina lungsim hong guan lo a, thahatna, ki-itna, pumpi ki-ukzawhna lungsim hong guan hizaw hi.</row>
		<row book="56" chapter="2" verse="13" tag="">[13] Eite in i lamet, a lian Pasian le eite hong Hon Jesuh Khrih a vangliatna hong kilatkik ding hun ngakin i om laitakin i biakna tawh a kituak lo thute le leitung nate deihna phiatin, lungsim hi hithiatin omin, thutangin, hih leitungah Pasian’ deihna bangin i nuntak nadingin tua hehpihna thu in eite hong hilh hi.</row>
		<row book="56" chapter="3" verse="7" tag="">[7] ama hong hehpihna hangin Pasian tawh kilemin i lamet nuntak tawntungna a ngah thei ihi hi.</row>
		<row book="58" chapter="3" verse="6" tag="">[6] Ahi zongin Khrih pen Pasian’ innsung a uk Tapa ahihna tawh a citak ahi hi. I lametna thu tawh kisai-in lungsim hanna le muanna tawh i omsuak nakleh eite pen Pasian’ inn ihi hi.</row>
		<row book="58" chapter="4" verse="16" tag="">[16] Tua ahih manin a kisap hunin, eite a hong huh dingin hehpihna le dikna thupha i ngahtheih nadingin, kimuanna lungsim tawh hehpihna tokhom va zuan ciat ni.</row>
		<row book="58" chapter="6" verse="11" tag="">[11] Note khat ciat’ lametna thu hong tun taktak theih nadingin a tawp dongin lawpin na thanop paisuak nading uh ka hong deihsak pha uh hi.</row>
		<row book="58" chapter="6" verse="18-19" tag="">[18] Tua hi a, a kikheel thei lo thu nih kithuap ahih manin Pasian in zuau gen thei lo ding hi. Tua hi a, amah a beel eite in eite mai-ah hong kikoih lametna thu kiptakin i letcip nadingin i tha hong nuamsak hi. [19] I lungsim a hong kipsak dingin tu-a bang lametna a nei ihi hi. Tua i lametna kician mahmah a, vantung biakinn siangtho tawngnung sung ciang dong tung khinta hi.</row>
		<row book="58" chapter="10" verse="23" tag="">[23] Pasian in piak dingin a hong ciam thu muangngam ihih manin i lametna thu kiptakin len ni.</row>
		<row book="58" chapter="11" verse="1" tag="">[1] Upna nei i cih ciangin i muhtheih nai loh i lamette ngah takpi ding, ci-in muanna lungsim neihna ahi hi.</row>
		<row book="59" chapter="1" verse="12" tag="">[12] A hoih takpi mah hiam, ci-in sinna a thuak ciangin a nangzote a hampha mahmah ahi hi. Tua bangin a nangzote in, amah a itte tungah Pasian in a piak dingin a ciam nuntakna lukhu a ngah ding uh hi.</row>
		<row book="60" chapter="1" verse="3" tag="">[3] I Topa Jesuh Khrih’ Pa Pasian tungah lungdam ni. Ama hong hehpih mahmahna hangin sihna panin Jesuh Khrih a thawhkik sakna tawh eite tungah nuntakna thak a hong pia hi. Tua ahih manin i lametna kiam ngei lo a,</row>
		<row book="60" chapter="1" verse="13" tag="">[13] Tua ahih manin na lungsim uh ki-ukin a kigingsa-in om unla, Jesuh Khrih hong kilat ni ciangin na ngah ding uh hehpihna thupha ngaihsutin nei un.</row>
		<row book="60" chapter="1" verse="21" tag="">[21] Sihna panin amah hingkiksakin minthanna a pia Pasian, ama hangin muang thei na hih uh manin, na up na muan na lamet uh Pasian ahi hi.</row>
		<row book="60" chapter="3" verse="15" tag="">[15] Na lungsim sung uhah Khrih zahtakbawl unla, amah Topa-in nei un. Note’ lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna le zahtakna lim tawh gen un.</row>
		<row book="62" chapter="3" verse="3" tag="">[3] Khrih a siangtho mah bangin amah tawh kibat ding a lamen khempeuh in zong a nuntakna uh siangthosak ding hi.</row>
		<row book="62" chapter="4" verse="18" tag="">[18] Itna nei lehang launa om lo a, itna cingtaak nei peuh lehang launa beimangta hi. Bang hang hiam cih leh launa i cih pen gimthuak ding kihtakna hi a, gimthuak ding a laute pen itna cingtaak a nei lote ahi hi.</row>
		<row book="66" chapter="2" verse="10" tag="">[10] Na thuak ding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hileh nuntakna lukhu ka hong pia ding hi.</row>
	</category>
	<category id="115">
		<row book="23" chapter="26" verse="19" tag="">[19] Nangma mi a sisate hingkik ding uh a, amau’ pumpi thokik ding hi. Han sungah a lum mite aw, tho-in lungdamin la sa un! Bang hang hiam cih leh zing daitui in leitung a nosakkik bangin sawtpi-a a sisa mite TOPA in hingkiksak ding hi.</row>
		<row book="26" chapter="37" verse="3-14" tag="">[3] Amah in kei kiangah, “Mihing ahi Ezekiel aw, hih misi guhte a nungtakik thei ding hiam?” ci-in hong dong hi. Kei zong, “Topa PASIAN aw, hih thu nang bek in na thei ding hi,” ci-in ka dawng hi. [4] Tua ciangin amah in, “Hih guhte tungah thu hilh inla, hih guhkeute in TOPA’ thu a ngaih nadingun gen in. [5] Topa PASIAN ahi keimah in amaute tungah ka gen thu hih bangin gen in: Note sungah hu kong guan ding a, note kong nungtasakkik ding hi. [6] Thagui le sazang kong guan ding a, vun tawh kong tuam ding hi. Tua ciangin na sung uhah hu hong guan in kong nungtasakkik ding hi. Tua ciangin TOPA ka hihna nong thei ding uh hi, ci-in gen in,” hong ci hi. [7] Tua ahih ciangin hong sawl bangin thu ka gen hi. Tua bangin thu ka gen laitakin a kigawi zuazua a ging ka za a, tua guhte khatlekhat kizomkik uh hi. [8] Tua bangin ka et laitakin thagui le sazang in tua guhte tuam a, tua ciangin a vun in zong hong tuam hi. Ahi zongin tua pumpite sungah hintheihna hu om nai lo hi. [9] Tua ciangin amah in kei kiangah, “Mihing ahi Ezekiel aw, huihte tungah thu gen inla, hih a sisa pumpite sungah hu sangin a hingkiksak dingin mun khempeuh panin hong pai un, ci-in Topa PASIAN in thu hong pia hi, ci-in gen in,” hong ci hi. [10] Tua ahih ciangin hong sawl bangin ka gen hi. Tua pumpite sungah hintheihna hu hong lut a, tua ciangin amaute hingin a khe-un hong ding uh hi. Galkap honpi khat zah pha-in tam mahmah uh hi. [11] Tua ciangin PASIAN in kei kiangah, “Mihing ahi Ezekiel aw, Israel mite pen hih guhte tawh kibang uh hi. Amaute in, ‘I keucip a, i lamet ding bangmah om nawn loin i nuntakna guipi beita hi,’ ci uh hi. [12] Tua ahih ciangin ka mi Israel-te tungah thu gen inla, Topa PASIAN in hih bangin ci hi, ci-in gen in: Ka mite aw, tu-in note’ hankhuk kong honsak ding a, note hong paikhiatpihin, Israel gam kong tunpihkik ding hi. [13] Note na kiphumna uh hankhuk hong honsakin kong paikhiatpih ciangin TOPA ka hihna thu nong thei ding uh hi. [14] Note sungah keima nuntakna hu kong guan ding a, note hong hingsakkikin, na gam uhah kong tengsakkik ding hi. Tua ciangin TOPA ka hihna thu nong thei ding uh hi. Hih bangin kong hihna ding thu ka kiciamzo a, ka kiciam bangin kong hih ding hi. TOPA ahi keimah in hih thu ka gen khinzo hi, ci-in gen in,” hong ci hi.</row>
		<row book="27" chapter="12" verse="2" tag="">[2] A sisa mi tampite in nuntakna a ngahkik ding uh hi. Pawlkhatte nungta tawntung ding uh a, pawlkhatte in a tawntung zumna le minsiatna a ngah ding uh hi.</row>
		<row book="40" chapter="22" verse="27-29" tag="">[27] Tua unau pasal sagihte a sih khit ciangin a numei zong a si hi. [28] Tua ahih manin tua unau pasal sagihte in tua nu tenpihkim uh ahih manin, thawhkik hun ciangin a koi pen’ zi hi ding ahi hiam?” ci-in a dong uh hi. [29] Ahi zongin Jesuh in, “Note in Lai Siangtho thu ahi a, Pasian’ vangliatna ahi zongin thei lo na hih manun na ngaihsunkhial uh hi.</row>
		<row book="40" chapter="27" verse="52" tag="">[52] Hankhukte zong kihong a, Pasian’ mi a sisa tampite zong kithokiksak hi.</row>
		<row book="41" chapter="12" verse="18-27" tag="">[18] Tua ciangin, thawhkikna om lo hi, a ci Saddusi mi pawlkhat hong pai leuleu uh a, [19] “Sia aw, ‘Mi khat in ta nei loin a zi a sihsan leh tua a si mipa’ khang a kizop theih nadingin a naupa in tua meigongnu tenpih ding hi,’ ci-in Moses in eite a dingin ngeina a koih hi. [20] Khatvei, unau pasal sagih om uh hi. A u pen in zi nei a, ta nei loin a si hi. [21] A nau in a upa’ zi luah hi; amah zong ta nei loin si leuleu hi. A thumna pa, [22] le adangte khempeuh, a sagihna dong in tua nu tenpih uh a, ta nei lo vive mahin a si uh hi. A tawpna ciangin tua numei zong a si hi. [23] Tua ahihleh, hih unau pasal sagihte in hihnu tenpih kim ciat uh ahih manin, mi khempeuh a thawhkik ni ciangin a kua pen’ zi hi ding ahi hiam?” ci-in a dong uh hi. [24] Jesuh in, “Na khial mahmah uh hi. Lai Siangtho ahi a, Pasian’ vangliatna ahi zongin na theih lohna hang uh ahi hi. [25] Sihna panin mite a thawhkik ciangin vantungah a om vantung mite mah bangin zinei pasalnei cih om lo ding uh hi. [26] Thawhkikna thu tawh kisai-in ci lehang, Moses’ laigelhna sung sawlpang kuang thu a genna munah Pasian in Moses kiangah, ‘Kei pen Abraham’ Pasian, Isaac’ Pasian, Jakob’ Pasian ka hi hi,’ a cihna mun sim ngei lo na hi uh hiam? [27] Tua bang a cih ciangin Pasian pen misite’ Pasian hi loin mihingte’ Pasian hi, a ci nuam ahi hi. Tua ahih manin na ngaihsun khial mahmah uh hi,” ci-in a dawng hi.</row>
		<row book="43" chapter="5" verse="28-29" tag="">[28] Hih thu ka hong gen ciangin lamdangsa kei un. Han sungah a om misi khempeuh in ama aw za-in, [29] han sung panin a hong paikhiat uh hun hong tung ding hi. A gamtat hoih mite pen a nungta tawntung dingin hong thokik ding uh a, a gamtat siate ahihleh mawhsak thukhenna a thuak dingin hong thokik ding uh hi.</row>
		<row book="43" chapter="6" verse="39-40" tag="">[39] Kei hong sawl pa’ deihna in: Ka khut sungah a hong piak mi khempeuh khat zong khahsuah loin nitawp ni ciangin ka hinsakkik ding ahi hi. [40] Tua ahih manin Tapa mu-in a um mi khempeuh in nuntak tawntungna ngahin, nitawp ni ciangin ka hinsak ding, ka Pa in hong deih ahi hi,” a ci hi.</row>
		<row book="43" chapter="6" verse="53-55" tag="">[53] Tua ahih manin Jesuh in amaute kiangah, “A mantakin kong genin-ah, Mihing Tapa’ sa na nek kei uh a, a sisan na dawn kei uhleh note sungah nuntakna om lo ding hi. [54] Ka sa ne-in ka si a dawnte a nungta tawntung hi a, nitawp ni ciangin ka hingsak ding hi. [55] Bang hang hiam cih leh ka sa, an taktak hi a, ka sisan, dawn ding tui taktak ahi hi.</row>
		<row book="46" chapter="15" verse="20-23" tag="">[20] Ahi zongin a thuman taktak ci lehang, a sisa mite zong hingkik takpi ding hi cih a kitel theih nadingin sihna panin Khrih kihingkiksak khinzo hi. [21] Bang hang hiam cih leh mi khat hangin sihna a om mah bangin mi khat hang mahin misite zong hinkikna om hi. [22] Bang hang hiam cih leh Adam tawh a kizop manin mi khempeuh si a, tua mah bangin Khrih tawh a kizom khempeuh zong kihingkiksak ding hi. [23] Ahi zongin tua hinkikna pen ama hun tawh kizui-in a banbanin hi ding hi. A masa penin Khrih hi a, Khrih hong paikik ciangin ama pawlte khempeuh hingkik ding hi.</row>
		<row book="46" chapter="15" verse="42-44" tag="">[42] Misite a thawhkikna zong hihte mah tawh kibang hi. A kiphum pen a muat thei hi a, a thokik pen a muat thei lo ahi hi. [43] A kiphum laitakin hat loin melsia a, a kithawhkiksak ciangin thahatin a melhoih hi. [44] A kiphum laitakin leitung pumpi hi a, a kithawhkiksak ciangin kha pumpi ahi hi. Leitung pumpi a om mah bangin kha pumpi zong a om ding ahi hi.</row>
		<row book="46" chapter="15" verse="52" tag="">[52] Peengkul nunung hong gin’ ciangin mitphiat kikal sungin i kikhelpak ding hi. Bang hang hiam cih leh peengkul hong gin’ ciangin misite a sithei nawn lo dingin hong tho ding a, i vekpi-in i kikheel ding hi.</row>
		<row book="52" chapter="4" verse="14-18" tag="">[14] Jesuh si-in thokik hi, ci-in i up mah bangin Pasian in Jesuh hong paipih kik ciangin amah umin a si mite zong hong tonpih ding hi, ci-in i um hi. [15] Topa’ thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh i kimuh ma-in Topa tawh i kimu kei ding hi. [16] Pasian’ thupiakna awging lianpi, vantungmi mangpa’ thugenna, le Pasian’ peengkul hong ging ding a, vantung panin Topa mahmah hong paisuk ding hi. [17] Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna ahi hi. [18] Tua ahih ciangin note khatlekhat hih thu tawh na kihehnem un.</row>
		<row book="58" chapter="9" verse="27" tag="">[27] Mi khempeuh khatvei si-in, tua khit ciangin Pasian’ thukhenna a thuak ding ahih mah bangin,</row>
		<row book="60" chapter="3" verse="21-22" tag="">[21] Tui pen note a hong honkhia tuiphumna lim hi a, pumpi panin nin sawpkhiatna lim hi loin, Jesuh Khrih thawhkikna hangin lungsim siantho nadingin Pasian’ tungah kamciamna lim ahi hi. Tua Jesuh thawhkikna in note hong honkhia ahi hi. [22] Tu-in vantungah tua Khrih pai khin a, Pasian’ taklamah omin, vantung mite le ukna aana a neite khempeuh tungah a ukin a om hi.</row>
		<row book="66" chapter="20" verse="4-6" tag="">[4] Tua ciangin tokhom tungah a tu mi pawlkhat ka mu a, tua mite tungah thukhen nading aana a kipia ahi hi. Jesuh thu a genna le Pasian thu hangin a kithat mite’ kha zong ka mu hi. Tua mite in ganhing ahi a, a lim ahi zongin bia lo uh hi; a taltang uhah ahi a, a khut tung uhah ahi zongin ganhing ciaptehna nei lo uh hi. Amaute hong hingkik uh a, Khrih tawh kum tulkhat sung ukna aana a neikhawm uh hi. [5] Kum tulkhat a cin mateng a si dangte hingkik lo uh hi. Hih pen sihna panin thawhkikna a masa ahi hi. [6] Hih thawhkikna masa sungah a kihel mite pen Pasian’ mi siangtho hi a, a hampha mahmah ahi uh hi. Nihvei sihna in tua bang mite bangmah cihzo nawn lo ding a, amaute pen Pasian le Khrih’ siampite hi ding uh a, amah tawh kum tulkhat sung ukna aana nei ding uh hi.</row>
		<row book="66" chapter="20" verse="13" tag="">[13] Tuipi sungah a om misite, tuipi in hong pusuah a, Sihna le Misite’ Gam in zong amau sungah a om misite hong pusuah uh hi. Tua ciangin a vekpi-in amaute’ gamtatnasa tawh kizui-in thu a kikhen hi.</row>
	</category>
	<category id="116">
		<row book="1" chapter="3" verse="16" tag="">[16] Tua ciangin numei kiangah, “Naupaiina-ah na gimna nakpitakin ka khangsak ding a, na a sapipi-in nau na nei ding hi. Ahi zongin na pasal mah na deih ding a, amah in nang tungah hong uk ding hi,” a ci hi.</row>
		<row book="3" chapter="19" verse="35" tag="">[35] “Note in thukhenna, a sau tehna, a tam tehnate-ah a man loin na gamta kei ding uh hi.</row>
		<row book="24" chapter="29" verse="11" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi.</row>
		<row book="40" chapter="5" verse="11-12" tag="">[11] “Midangte in keima hangin a man lopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uh hi. [12] Note a dingin vantungah thaman lianpi hong kikoih kholhsak ahih manin tua bang na tuah uh ciangin nuamin na lungdam un. Note’ hun ma-a kamsangte zong tua bangmahin a na kibawlsia ngei ahi hi.</row>
		<row book="40" chapter="6" verse="24" tag="">[24] “Kuamah, to nih’ sila hikhawm thei lo hi. Khat mudahin khat it ding a, khat tungah thumanin khat simmawhbawl ding hi. Note in Pasian’ na le leitung sum na na semkhawm zo kei ding uh hi.</row>
		<row book="42" chapter="16" verse="10" tag="">[10] “A tawmno-ah a diktatte pen a tamah zong diktat uh a, a tawmno-ah a citak lote pen a tamah zong citak lo uh hi.</row>
		<row book="44" chapter="5" verse="29" tag="">[29] Ahi zongin Peter le sawltak dangte in, “Mite’ thu sangin Pasian’ thu ka mangzaw ding uh hi.</row>
		<row book="45" chapter="13" verse="1-2" tag="">[1] A kuamah peuh in hong ukte’ thu na mang ciat un. Bang hang hiam cih leh Pasian’ thukimpih lohin kuamah in ukna thu nei lo hi; ukna thu nei i cih mite pen Pasian’ koih mite ahi hi. [2] Tua ahih manin ukna thuneite a nialte pen Pasian’ koihsa mite a nial suak a, tua bang mite in thukhenna a thuak ding uh hi.</row>
		<row book="49" chapter="6" verse="5-9" tag="">[5] Silate aw, launa le linna tawh na leitung tote uh thu mang unla, Khrih’ na na sep uh mah bangin lungsim takpi tawh na na sepsak un. [6] A hong pahtak ding uh deihna tawh amaute’ muhsung bekin tuaci gamtat kei unla, Khrih’ sila na hihna hangun Pasian’ hong deih bangin lungsim takpi tawh na sem un. [7] Mihingte’ na a sem bang lelin kingaihsun loin Topa’ na a sem bangin kingaihsun unla, thanopna tawh sem un. [8] Salte ahi a, sal ahi lote ahi zongin na hoih a sem mi khempeuh, Topa in thaman a piak ding lamtak na thei un. [9] Tote aw, silate in note hong bawl mah bangin note in zong amaute limbawl unla, tawn’ gawpgawpnate zang nawn kei un. Note le na silate uh vantung panin To khat khutnuai-ah a om na hihna uh le tua Topa in kuamah maitang zahtak tuam nei loin a kibangin mi khempeuh thu a khen ahihna thu na phawk ta un.</row>
		<row book="51" chapter="3" verse="23-25" tag="">[23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un. [24] Topa in note tungah thaman a hong piak ding lamtak phawk gige un. Tua bangin na sepna uhah Khrih Topa’ na a semsem na hi uh hi. [25] A man loin a gamtate in ahihleh a gamtatna bangun thuak ding uh hi. Pasian in kuamah deidan loin amau’ gamtatna bang ciatin thu a khen ahi hi.</row>
		<row book="52" chapter="5" verse="16-18" tag="">[16] Lungdam tawntungin, [17] thu ngen niloh unla, [18] bangbang hong piang taleh na lungdamna uh Pasian tungah ko tawntung un. Khrih Jesuh tawh kipawlin na nuntakna sung uhah hih bangzia-in na om ding uh Pasian in a hong deih ahi hi.</row>
		<row book="58" chapter="6" verse="10" tag="">[10] Pasian, a man loin gamta ngei lo ahih manin na Khristianpihte uh a beisa hunah na huhna uh le tu dongin na huh laina uh tawh ama a dingin na nasepna uh le amah na itna uh na lahnate uh hong mangngilh het lo ding hi.</row>
		<row book="59" chapter="1" verse="2-4" tag="">[2] Sanggamte aw, thuhaksa a tuamtuam na thuak uh ciangin lungdam nadingin na ngaihsun zaw un. [3] Tua bangin na upna uh hong kize-etna na thuakzawh uh ciangin na kipna uh hong kilangsak ahihna thu na thei uh hi. [4] A kisam bangmah om loin a cingtaak na suahtheih nadingun na thuakna uh hangin a tawntungin na kip paisuak nadingun na ngaihsun un.</row>
		<row book="59" chapter="1" verse="12" tag="">[12] A hoih takpi mah hiam, ci-in sinna a thuak ciangin a nangzote a hampha mahmah ahi hi. Tua bangin a nangzote in, amah a itte tungah Pasian in a piak dingin a ciam nuntakna lukhu a ngah ding uh hi.</row>
		<row book="59" chapter="4" verse="17" tag="">[17] A hoih a manin gamtat ding thei napi-in a gamta lote a khial ahi hi.</row>
		<row book="59" chapter="5" verse="4" tag="">[4] Na lo uh a hong khawhsakte a thaman pia lo na hih manun tu-in amaute’ phunna za un. Anla dingin na sawl uh mite’ phunna Vanglian Topa in za khinta hi.</row>
		<row book="60" chapter="2" verse="19-22" tag="">[19] Pasian’ thu na ngaihsutna uh tawh a kilawm lopi mahin gimna na thuak uhleh na thuakna uh hangin Pasian in thupha hong pia ding hi. [20] Note na gamtat khialhna uh hangin hong kisat ciangin lungduai takin na thuak manun bangmah phattuamna om lo hi. Ahi zongin a manin gamta napi-in gimna na thuak uh ciangin lungduai takin na thuak uhleh Pasian in thupha hong pia ding hi. [21] Khrih mahmah in zong note a dingin thuakin, ama khekhap na zuihtheih nadingun etteh ding lim hong nusiat ahih manin hih bangin a thuak ding mahin Pasian in note a hong sam ahi hi. [22] Khialhna bangmah gamta lo a, zuau a gen lam zong kiza ngei lo hi.</row>
		<row book="60" chapter="3" verse="7" tag="">[7] Tua mah bangin pasalte aw, note sangin na zite uh a thahat lo zawdeuh ahihna thu na phawk un. Note mah bangin Pasian’ piak nuntakna a ngahte ahih uh manin na zite uh zahtak bawl un. Tua hileh na thungetna uh bangmah in hong nawngkaisak lo ding hi.</row>
		<row book="61" chapter="2" verse="2" tag="">[2] Tua bang hinapi-in mi tampi tak in amau’ gamtat hoih lohna zui ding uh a, tua bangin amau gamtatna hangin mite in thuman lampi gensia ding uh hi.</row>
	</category>
	<category id="117">
		<row book="20" chapter="11" verse="14" tag="">[14] Thulamlak ding a nei lo mihingte kipuk uh a, thulamlak tampi neihna pen lungmuanna ahi hi.</row>
		<row book="20" chapter="12" verse="25" tag="">[25] Lunghihmawhna in lungkhamna piangsak a, kampau hoih in mi lungdamsak hi.</row>
		<row book="20" chapter="15" verse="30" tag="">[30] Maitaina in lung nuamsak a, thuhoih zakna in lung damsak hi.</row>
		<row book="20" chapter="25" verse="11" tag="">[11] A kilawm hunin kammal khat paukhiatna pen ngun pek tunga kham pek khat a kisuang tawh kibang hi.</row>
		<row book="20" chapter="25" verse="25" tag="">[25] A dangtak mipa in tuivot lim a sak bangin gamlapi-a om lawmte’ kiang panin thuzak nuam kisa hi.</row>
		<row book="21" chapter="7" verse="21" tag="">[21] Mi’ gen khempeuh thudon kei in. Na nasempa’ hong samsiatna na zakha ding hi.</row>
		<row book="23" chapter="42" verse="11" tag="">[11] Sehnel gam le a khuapite, Kedar mite’ tenna khuaneute a aw uh sangkhai sak un. Sela gam a teng mite lungdamna tawh la sasak unla, mual dawn panin amaute awngsak un.</row>
		<row book="23" chapter="52" verse="7" tag="">[7] Thuhoih hong puak, kilemna thu a genzak, thuhoih thupha a hong puak, hotkhiatna thu a genzak, Zion tungah, “Na Pasian in uk hi,” ci-in mualte kantanin thu hong gen kamtai pa bangzahin hoih ahi hiam?</row>
		<row book="23" chapter="53" verse="1" tag="">[1] Tua ciangin mite in, “I zak thu kua in um thei ding ahi hiam? Hih bang thu-ah TOPA’ vangliatna khut kua in bangci muh theih ding ahi hiam?</row>
		<row book="42" chapter="1" verse="1-4" tag="">[1] A lian mahmah Theofilas aw: Eite lakah a piang ngeisa thu a kigente, mi tampi in amau siamna zah ciat tawh lai-in a gelh uh hi. [2] A kipat cil a kipanin amau’ mit mahmah tawh a mu mite in hong gente uh a gelh uh ahi hi. [3] Kei zong, hih thute khempeuh a kipat cil a kipanin limtakin kantel khin ka hih manin, a thu a kizomzomin nang a dingin hong gelhsak leng hoih ding hi, ci-in ka ngaihsun hi. [4] Nang tungah a hong kigensa thute khempeuh a man taktak na theih nading deihsakna tawh ka hong gelh ahi hi.</row>
		<row book="42" chapter="11" verse="34" tag="">[34] Na mittang uh note’ pumpi a dingin meivak tawh kibang hi. Na mit uh ciim leh na pumpi khempeuh un hoihtakin mu thei a, na mit uh maang leh na pumpi uh a dingin khuamial ahi hi.</row>
		<row book="42" chapter="16" verse="29" tag="">[29] Ahi zongin Abraham in, ‘Na sanggamte a hilh dingin Moses le kamsangte om uh ahih manin tuate’ thugen na ngai ta uh hen,’ a ci hi.</row>
		<row book="43" chapter="3" verse="16" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi.</row>
		<row book="45" chapter="10" verse="16-17" tag="">[16] Ahi zongin Isaiah in, “Topa aw, ka thugente uh kua in um ahi hiam?” a cih mah bangin Lungdamna Thu a za mi khempeuh in um kim lo uh hi. [17] Tua ahih ciangin zakna panin upna hong piangthei a, Khrih thu up nading pen hilhna panin hong piangthei pan hi.</row>
		<row book="46" chapter="15" verse="33" tag="">[33] Sanggamte aw, mi’ khemsa-in ta kei un. Kikholhpih hoih lote in mi siasak thei hi.</row>
		<row book="49" chapter="4" verse="29" tag="">[29] Na kiho uh ciangin kamguh zang kei unla, na pauna uh a za mite in phattuamna a ngahtheih nadingin na-in a kimang kam hoihte bek na pau un.</row>
		<row book="49" chapter="5" verse="3" tag="">[3] Note pen Pasian’ mi na hih manun note lakah nulepa khialhna, a kilawm lo-a gamtatna, huaihamna cihte genin zong na nei vet kei un.</row>
		<row book="49" chapter="5" verse="19-20" tag="">[19] La a tuamtuamte genin sakna tawh Topa’ thu gen belin nei unla, na lungsim khempeuh uh tawh Topa phatna la sa un. [20] I Topa Jesuh Khrih hangin thu khempeuhah Pa Pasian tungah lungdamna ko ta un.</row>
		<row book="52" chapter="5" verse="21-22" tag="">[21] Thu khempeuh entel pha unla, a hoihte kemin, [22] a sia lamsang peuhmah pelh un.</row>
		<row book="54" chapter="4" verse="11" tag="">[11] Ka hong gensa thute na hilhsawn in.</row>
		<row book="55" chapter="3" verse="7" tag="">[7] Tua bang numeite in thu a zakzak uh hangin a man le a man lo khen thei lo uh ahih manin thuman thutak thei zo lo uh hi.</row>
		<row book="59" chapter="1" verse="19" tag="">[19] Sanggamte aw, note in na theih ding uh ka deih thu in: Thu kigen khempeuh hoihtakin ngai pahpah un. Ahi zongin pau pahpah kei unla, heh pakpak kei un.</row>
		<row book="59" chapter="3" verse="5" tag="">[5] Tua mah bangin leii zong i pumpi na sung panin a neu mahmah khat hinapi-in thusia lianpipi piangsak zo hi. Gam khempeuh zong mei-ek neuno khat pan kipanin a kangtum thei hi.</row>
	</category>
	<category id="118">
		<row book="2" chapter="20" verse="3-17" tag="">[3] “Keimah longal pasian dang na bia kei ding uh hi. [4] “A kiseek milim hitaleh, tunga vantung hitaleh, nuai-a leisung hitaleh, leinuai-a om tui sungah hitaleh a om na khat peuhpeuh a sun khat peuhpeuh note a dingin na bawl kei ding uh hi. [5] Tuate’ mai-ah na kun kei ding uh a, tuate na bia kei ding uh hi. Bang hang hiam cih leh keimah note’ TOPA Pasian, a aam Pasian ka hi a, kei hong mudahte’ tungah pate’ mawhna tate’ tungah khang thum khang lina dongin thuk-in, [6] ahih hangin kei hong itin ka thupiakte a zui mi a tul tampite tungah itna kip a lak pa ka hi hi. [7] “ TOPA note’ Pasian’ min a sia lamin na zang kei ding uh hi. Bang hang hiam cih leh TOPA in ama min a zang khialte gim pia ding hi. [8] “Sabbath ni a siangtho-a zat ding phawk un. [9] Ni guk sung nomau’ na semin na nasep ding khempeuh uh na hih ding uh hi. [10] Ahi zongin a ni sagih ni pen TOPA note’ Pasian’ Sabbath ni ahi hi. Tua ni-in note, na tapate, na tanute, na nasempate, na nasemnute, na ganhing uh ahi a, peemtate in ahi zongin na bangmah na sem kei ding uh hi. [11] Bang hang hiam cih leh a ni guk sung tengin TOPA in van le lei, tuipi le tuate sunga om khempeuh bawl a, a ni sagih ni tawlnga hi. Tua ahih ciangin TOPA in Sabbath ni thupha pia-in siangthosak hi. [12] “ TOPA na Pasian un note hong piak leitang tungah na khan uh a sau theih nadingin na nu le na pa uh zahtak un. [13] “Mi na that kei ding uh hi. [14] “Nulepa mawhna na bawl kei ding uh hi. [15] “Na na gu kei ding uh hi. [16] “Na vengte uh langkhatah a man loin teci na pang kei ding uh hi. [17] “Na vengte uh inn na deihgawh kei ding uh hi. Na vengte uh zi hitaleh, ama nasempa hitaleh, ama nasemnu hitaleh, ama bawngtal hitaleh, ama la hitaleh, na vengte a’ ahi na khat peuhpeuh na deihgawh kei ding uh hi,” a ci hi.</row>
		<row book="2" chapter="24" verse="12" tag="">[12] TOPA in Moses kiangah, “Keima kiang mualtungah hong paito inla, tua lai-ah ngak in. Amaute a kihilh nadingin keima gelhsa, thukham le thupiakna tawh, suangpek nang tungah kong pia ding hi,” a ci hi.</row>
		<row book="2" chapter="31" verse="18" tag="">[18] Sinai Mual tungah thugenna a man khit ciangin Pasian’ khut tawh a kigelh suangpek ahi thuciamna suangpek nihte, amah in Moses a pia hi.</row>
		<row book="2" chapter="34" verse="28" tag="">[28] Tua lai-ah sun sawmli le zan sawmli sung TOPA tawh Moses om a, tua hun sungteng anletui a ne kei hi. Amah in suangpek tungah thuciamna kammalte ahi thupiak sawmte a gelh hi.</row>
		<row book="3" chapter="5" verse="17" tag="">[17] “Hih lo ding, ci-in TOPA’ thupiakte khat peuhpeuh, mi khatpeuh in hihin a khialh leh, a theih lohna hang hitaleh zong, amah a mawh hi veve-in, ama mawhna mah pua ding hi.</row>
		<row book="3" chapter="22" verse="31" tag="">[31] “Tua ahih ciangin note in ka thupiaknate zui-in tuate na sem ding uh hi; kei pen TOPA ka hi hi.</row>
		<row book="4" chapter="9" verse="3" tag="">[3] A kiseh hun, tu kha ni sawm le li ni nitakin a thukhamte le a ngeina kip omte bangin na kham ding uh hi,” a ci hi.</row>
		<row book="5" chapter="4" verse="13" tag="">[13] Thupiak Sawmte ahi note’ hih dinga hong thupiak ama thuciamna note’ tungah hong gen a, amah in suangpek nih tungah tuate a gelh hi.</row>
		<row book="5" chapter="4" verse="40" tag="">[40] Tua ahih ciangin note le note’ khita na tate uh tungah thu hong nuamin, TOPA na Pasian un a tawntung a hong piak gam sungah na khan uh na sausak theih nadingun tuni-a no kiangah kong gen ahi ama thukhamte le a thupiakte na zui ding uh hi,” a ci hi.</row>
		<row book="5" chapter="5" verse="1" tag="">[1] Moses in Israel-te khempeuh samin amaute kiangah, “Israel-te aw, tuni-a note’ zakin kong gen thukhamte le ngeina kipte ngai unla, note in thei-in limtakin zuih ding na ngaihsun ding uh hi.</row>
		<row book="5" chapter="5" verse="6-21" tag="">[6] “‘Kei pen salsuahna Egypt leitang panin note a hong paikhiatpih TOPA na Pasian uh ka hi hi. [7] “‘Keimah longal pasian dang na nei kei ding uh hi. [8] “‘A kiseek milim hitaleh, tunga vantung hitaleh, nuai-a leitung hitaleh, leinuai-a om tui sung hitaleh ah a om na khat peuhpeuh a sun khat peuhpeuh note a dingin na bawl kei ding uh hi. [9] Amaute’ mai-ah kun loin, amau’ na na sem kei ding uh hi; bang hang hiam cih leh keimah TOPA note’ Pasian, a aam Pasian ka hi a, kei hong mudahte’ tungah a pate’ mawhna a tate’ tungah khang thum khang lina dongin thuk-in, [10] ahih hangin kei hong itin ka thupiakte a zui mi a tul tampite’ tungah itna kip a lak pa ka hi hi. [11] “ TOPA note’ Pasian’ min a sia lamin na zang kei ding uh hi; bang hang hiam cih leh TOPA in ama min a sia lamin a zang mi a mawh lo hi, ci lo ding hi. [12] “‘ TOPA note’ Pasian in hong thupiak bangin na sianthosak nadingun Sabbath ni tang un. [13] Ni guk sung na semin na nasep ding khempeuh uh na hih ding uh hi. [14] Ahih hangin a ni sagih ni pen TOPA note’ Pasian’ Sabbath ni ahi hi. Tua ni-in note bangin na nasem numei le na nasem pasalte uh a tawlngak theih nadingin note, na tapate, na tanute, na nasemnute, na nasempate, na bawngtal, na la, na ganhing khat peuhpeuh uh le na huang sung uha om zinte in na khat peuhpeuh sem lo ding uh hi. [15] Egypt-ah nasem na hihna uh le tua lai panin TOPA na Pasian un a vangliatna khut le a thahatna tawh hong paikhiatpihna na phawk ding uh hi. Tua ahih ciangin Sabbath ni na tan’ ding uh TOPA note’ Pasian in thu hong pia hi. [16] “‘ TOPA note’ Pasian in hong piak leitang tungah na khan uh sau-in na nopsak theih nadingun TOPA note’ Pasian in hong thupiak bangin na nu na pa uh zahtak un. [17] “‘Mi na that kei ding uh hi. [18] “‘Nulepa mawhna zong na bawl kei ding uh hi. [19] “‘Na na gu kei ding uh hi. [20] “‘Na vengte uh langkhatah zong a man loin teci na pang kei ding uh hi. [21] “‘Na vengte uh zi zong na deihgawh kei ding uh hi. Na vengte’ inn, a lo, a nasempa, a nasemnu, a bawngtal, a la, ahih kei leh na vengte’ na khat peuhpeuh na deihgawh kei ding uh hi,’ ci hi.</row>
		<row book="5" chapter="6" verse="5" tag="">[5] TOPA note’ Pasian, na lungsim khempeuh uh, na nuntakna khempeuh uh, le na thahatna khempeuh uh tawh na it ding uh hi.</row>
		<row book="5" chapter="10" verse="8" tag="">[8] Tua hun laitakin TOPA in, tuni dongin ama na a sem ding le ama min tawh thupha a pia dingin TOPA’ mai-ah dingin, TOPA’ thuciamna singkuang a pua dingin Levi minamte a tuam koih hi.</row>
		<row book="5" chapter="10" verse="12-13" tag="">[12] “Israel-te aw, tu-in, TOPA na Pasian uh zahtak ding, ama lampite tot ding, amah it ding, na lungsim khempeuh uh le na nuntakna khempeuh uh tawh TOPA note’ Pasian’ na sep ding, [13] le nomau’ hoih nadingin tuni-a kong gen thupiaknate le TOPA’ thukhamte zuih ding cih simloh, TOPA na Pasian un note’ tung panin bang dang hong kal ahi hiam?</row>
		<row book="5" chapter="11" verse="26-28" tag="">[26] “En un, tuni-in na mai uhah thupha khat le hamsia khat ka koih hi. [27] Tuni-a kong gen, TOPA na Pasian uh thupiaknate na zuih uhleh thupha hi a, [28] TOPA na Pasian uh thupiaknate mang loin, na theih nai loh uh pasian dangte’ nungzui dingin tuni-a no kong thupiakna panin na kiheikhiat uh le hamsia ahi hi.</row>
		<row book="5" chapter="28" verse="1" tag="">[1] “Note in TOPA na Pasian uh thu mangin, tuni-a kong gen ama thupiakna khempeuh limtakin na zuih uhleh TOPA na Pasian un leitung minam dangte khempeuh sangin a lianzaw-in note hong bawl ding hi.</row>
		<row book="5" chapter="29" verse="29" tag="">[29] “ TOPA i Pasian in hong lahkhiat loh thusim om a, ahih hangin hih thukham sunga om thute khempeuh i zuih theih nadingin hong lakkhia a, eite le i suan i khakte’ zuih tawntung ding ahi hi.</row>
		<row book="6" chapter="1" verse="8" tag="">[8] Hih thukham laibu na mangngilh ngei kei ding hi. A sunga kigelh thute khempeuh tawh kizui-in na gamtat theih nadingin sunlezanin na lungngaingai ding hi. Tua hileh na maa vang ding a, na nasep tangtung ding hi.</row>
		<row book="19" chapter="37" verse="27" tag="">[27] Siatna panin kikem inla, gamtat hoih in; tua hileh na khantawnin, na kip paisuak ding hi.</row>
		<row book="19" chapter="37" verse="31" tag="">[31] A lungsim sungah ama Pasian’ thukham om a, a gamtatna khempeuhah lampial het lo hi.</row>
		<row book="19" chapter="40" verse="8" tag="">[8] Nangma deih bang hihna-ah nuam ka sa hi, ka Pasian aw. Nangma thukham ka lung sungah om hi,” ka ci hi.</row>
		<row book="19" chapter="103" verse="15-18" tag="">[15] Eite ihih leh i nuntakna pen lopa tawh kibang a, lolai-ah a po paakte bangin a palh hi. [16] Bang hang hiam cih leh huih in amah semin beimang a, tua mun in amah thei nawn lo hi. [17] Ahih hangin TOPA’ itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi. [18] Ahih hangin TOPA’ itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi.</row>
		<row book="19" chapter="112" verse="1" tag="">[1] TOPA phat un. TOPA zahtakin a thupiaknate nuam a sa mahmah mi, thupha ngah mi ahi hi.</row>
		<row book="19" chapter="119" verse="1-8" tag="">[1] Amau’ gamtatna-ah paubaan om loin TOPA’ ngeina sungah a gamtate thupha ngah ahi hi. [2] Ama thuhilhnate zui-in, a lungsim khempeuh uh tawh amah zongin, khialhna zong bawl loin, ama lampi a zuite, thupha ngah ahi hi. [3] Ama thuhilhnate zui-in, a lungsim khempeuh uh tawh amah zongin, khialhna zong bawl loin, ama lampi a zuite, thupha ngah ahi hi. [4] Nangma thuhilhte limtakin zuih dingin thu nong pia hi. [5] Nangma ngeina kipte zuihna-ah ka gamtatna kip tahen. [6] Na thupiakte khempeuh mitsuanin nei ka hih manin, kei ka maizum kei ding hi. [7] Nangmah biakna ngeina kipte ka sin khit ciangin lungsim thutang tawh nangmah kong phat ding hi. [8] Nangma ngeina kipte ka zui ding hi; kei hong nusia suak kei in.</row>
		<row book="19" chapter="119" verse="17-18" tag="">[17] Nungta-in nangma thu ka zuih theih nadingin na nasempa tungah hong cingh in. [18] Nangma thukham sung panin a lamdang nate ka muh theih nadingin keima mitte hong honsak in.</row>
		<row book="19" chapter="119" verse="142" tag="">[142] Nangma thumanna kip tawntung a, na thukham zong man tawntung hi.</row>
		<row book="20" chapter="19" verse="16" tag="">[16] Thukham a zuite a khansau ding a, thukham a zui lote si ding hi.</row>
		<row book="20" chapter="28" verse="9" tag="">[9] Mi khat in thukham a zuihnop kei leh ama thungetna nangawn Pasian in zakthadahhuai sa hi.</row>
		<row book="23" chapter="11" verse="3" tag="">[3] Amah in TOPA’ nasep nuamsa ding hi. Amah in a tungtham bek muhna tawh thu khen lo ding a, kam lengsawn bek zakna tawh thu khentat lo ding hi.</row>
		<row book="24" chapter="31" verse="33" tag="">[33] Ahih hangin TOPA in kong cihin-ah, tua hun hong tun ciangin Israel minamte tawh hih bangin thuciamna ka bawl ding hi: Amaute’ sungah ka thukham ka koih ding a, amaute’ lungtang tungah ka gelh ding hi. Kei pen amaute’ Pasian ka hi ding a, amaute pen keima mite ahi ding uh hi.</row>
		<row book="24" chapter="32" verse="22-23" tag="">[22] a pute a pate uh tungah piak dingin na ciamsa, bawngnawi le khuaizu tui bangin a luanna hih gam na pia hi. [23] Amau zong lutin a luahpah uh hi. Ahih hangin amaute in na thu hong mang loin, thukham hong zui lo uh a, hih dinga na thupiakte khat beek a hih kei uh hi. Tua ahih manin amaute tungah hih siatna khempeuh na tungsak hi.</row>
		<row book="26" chapter="20" verse="11-12" tag="">[11] a zui peuhpeuh a nuntak theih nading ka thukhamte le ka thupiaknate ka hilh hi. [12] TOPA ahi keimah in amaute pen mi siangtho-in ka bawlna thu a phawk nadingun kote’ kikalah thukimna limin Sabbath tan’ ding thu ka pia hi.</row>
		<row book="26" chapter="20" verse="19-21" tag="">[19] Kei pen TOPA ahi note’ Pasian ka hi hi. Ka thukhamte zui unla, ka thupiaknate bangin gamta un. [20] Kei pen TOPA ahi note’ Pasian ka hihna na phawkna ding uh le note tawh i bawlsa thukimna lim dingin Sabbath-te na siangthosak un,’ ka ci hi. [21] “Ahi zongin a tate nangawn un kei hong dem uh hi. A zuite in nuntakna a ngahna ding ahi ka thukhamte palsatin ka thupiaknate mang lo uh a, Sabbath-te siasak uh hi. Tua ahih manin, ka hehnateng gamlakah thuaksak gawpin, amaute a sumai dingin ka kithawi hi.</row>
		<row book="40" chapter="5" verse="17-20" tag="">[17] “Moses Thukham le kamsangte’ thuhilhnate a phiat dingin hong pai hi, ci-in hong ngaihsun kei un. Tuate a phiat dingin a hong pai hi loin, amaute’ hilhna a kicingsak dingin a hong pai ka hizaw hi. [18] Hoihtakin na phawk ding uh thu panin: Van le lei a bei mateng, hih thukhamte a neupen khat nangawn’ deihna tangtung lopi-in mawkmai lo ding hi. [19] Tua ahih manin hih thukhamte lakpan a neupente khat bek nangawn zuikha loin, midangte in zong a zuih loh nadingin a gen mite pen vantung ki-ukna sungah mi neupen hi ding uh hi. Ahi zongin hih thukhamte zui-in, midangte in zong a zuih nadingin a hilh mite pen vantung ki-ukna sungah milian hi ding uh hi. [20] Tua ahih manin Pasian’ deihna bangin gamtat nading thu-ah Thukham hilh siate le Farisi mite sangin na cihtakzawk uhleh vantung ki-ukna sungah a om thei bek ding na hi uh hi.</row>
		<row book="40" chapter="7" verse="12" tag="">[12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="40" chapter="12" verse="3-5" tag="">[3] Jesuh in amaute kiangah, “David le a kikholhpihte a gilkial laitakun David’ gamtatna thu sim ngei lo na hi uh hiam? [4] Pasian’ inn sungah amah lut a, siampite lobuang, amah le a kikholhpihte in a nektheih ding ahi lo Ompihna Anlum la-in amah le a kikholhpihte in a ne uh hi. [5] Tua ahih kei leh zong siampite in Sabbath sim mahin biakinn sungah Sabbath thukham khial napi-in mawhsakna a ngah tuan lohna thu uh, Moses Thukham sungah sim ngei lo na hi uh hiam?</row>
		<row book="40" chapter="19" verse="16-21" tag="">[16] Khatvei, Jesuh kiangah mi khat hong pai a, “Sia aw, nuntak tawntungna ka ngah nadingin bang gamtat hoih gamta ding ka hi hiam?” ci-in a hong dong hi. [17] Jesuh in, “Bang hangin bang hoih hiam cih thu hong dong na hi hiam? A hoih khat bek om hi. Nuntak tawntungna sungah na lutnop leh thukhamte na zui in,” ci-in a dawng hi. [18] Amah in, “Bang thukhamte ahi hiam?” ci-in a dot ciangin Jesuh in, “Mi that kei in; numei tungah mawh kei in; mi neihsa gu kei in; zuauthu gen kei in; [19] na nu na pa zahtak in; nang na ki-it bangin na vengte na it in, cihnate ahi hi,” a ci hi. [20] Tua ciangin tangvalpa in, “Hihte khempeuh ka zuihsa ahi hi; bang kisam lai ding ka hi hiam?” a cih ciangin [21] Jesuh in, “Mi cingtaak na hihnop leh pai-in na neihsate va zuak inla, na sum khotte, mizawngte tungah va pia lecin, vantungah sum na hau ding hi. Tua ciangin hong pai inla kei hong zui in,” a ci hi.</row>
		<row book="40" chapter="22" verse="38-39" tag="">[38] Hih pen a masapen, a lianpen thukham ahi hi. [39] A nihna pen a masa mah tawh kibang a, nangma pumpi na it bangin na vengte na it in, cihna ahi hi.</row>
		<row book="41" chapter="10" verse="17-21" tag="">[17] Jesuh in a khualzinna a zom dingin a paikhiat ding laitakin mi khat hong tai-in a mai-ah hong khukdin a, “A dik siapa aw, nuntak tawntungna ka ngah nadingin bang hih ding ka hi hiam?” a ci hi. [18] Jesuh in, “Bang hangin kei midik hong ci na hi hiam? Pasian simloh kuamah a diktatzo om lo hi. [19] Mi that kei in; numei tungah mawh kei in; mi’ neihsa gu kei in; mi khem kei in; na nu na pa zahtak in, cihna thukhamte thei lo na hi hiam?” a ci hi. [20] Amah in, “Sia aw, ka neutung a kipanin hih thukhamte khempeuh ka zuikhin hi,” a ci hi. [21] Tua ciangin Jesuh in itna tawh tua mipa enin, “Na khat bek na kisam lai hi. Pai inla, na neih khempeuh na zuak khit ciangin mizawngte tungah na sumkhotte va pia in. Tua hileh vantungah sum na hau ding hi. Tua khit ciangin ka nung hong zui in,” a ci hi.</row>
		<row book="41" chapter="12" verse="28-34" tag="">[28] Tua thukidotna a za Thukham hilh siate khat in, Saddusi mite’ dotnate limtakin Jesuh in a dawntheihna a muh ciangin Jesuh hong neh a, “Thukham khempeuh lakah bang thukham a lianpen ahi hiam?” ci-in a dong hi. [29] Jesuh in, “Thukham a lianpen in: Israel mite aw, ngai un: I Topa Pasian bek mah Topa ahi hi. [30] Na Topa Pasian uh, na lungsim khempeuh, na nuntakna khempeuh, na pilna khempeuh, le na thahatna khempeuh uh tawh na it un, a cihna ahi hi. [31] A nihna in: Nangma pumpi na it bangin na vengte na it in, cihna ahi hi. Hih tegel sangin thukham a lianzaw a dang om nawn lo hi,” ci-in a dawng hi. [32] Tua ciangin Thukham hilh siapa in, “Sia aw, na gen mah bangin hi ka sa mahmah hi. Topa bek mah Pasian hi a, amah simloh pasian dang kuamah om lo hi. [33] Mite in a lungsim khempeuh, a pilna khempeuh, le a hatna khempeuh uh tawh Pasian itin, amau pumpi a it bangin a vengte a it ding uh ahi hi. Pasian biak nadingin biakna tau tunga gan gawhnate le biakna dang khempeuh sangin hih thukham nihte zuih ding thupizaw takpi hi,” a ci hi. [34] Jesuh in hih mipa’ thugenzia hoihsa ahih manin, “Pasian’ Ukna sungah a om dektak mahmah na hi hi,” a ci hi. Tua khit a kipanin Jesuh kiangah kuamah in thu dong ngam nawn lo uh hi.</row>
		<row book="41" chapter="12" verse="38" tag="">[38] Jesuh in a thuhilhna-ah, “Thukham hilh sia pawlkhatte na bat khak loh nadingun na kidawm un. Amaute in puantualpi silhnuam uh a, mite lakah mite in a zahtak hopih ding a deih uh hi.</row>
		<row book="42" chapter="16" verse="17" tag="">[17] Ahi zongin Thukham a neupen themno khat nangawn a maiman’ ding sangin van le lei a manthan ding olzaw lai hi.</row>
		<row book="42" chapter="20" verse="46" tag="">[46] “Thukham hilh siate na batkhak loh nadingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung le pawi lakah a om uh ciangin uliante’ tutna mun hoihte bekah tunuam uh hi.</row>
		<row book="43" chapter="1" verse="16-17" tag="">[16] A kicing ama hong itna hangin eite khempeuh tungah thupha a banbanin hong pia hi. [17] Pasian in Moses tungtawnin Thukham hong pia a, ahi zongin Jesuh Khrih hangin itna le cihtakna thu hong pai hi.</row>
		<row book="43" chapter="13" verse="34-35" tag="">[34] Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un. [35] Note khatlekhat ki-it le-uhcin keima nungzuite na hihna uh mi khempeuh in hong thei ding uh hi,” a ci hi.</row>
		<row book="43" chapter="15" verse="12" tag="">[12] “Note tungah ka hong piak thu in: Note ka hong it zahin note khatlekhat na ki-it un.</row>
		<row book="43" chapter="15" verse="14" tag="">[14] Ka hong thupiak bangin na gamtat uhleh ka lawmte na hi uh hi.</row>
		<row book="43" chapter="15" verse="17" tag="">[17] Tua hi a, note ka hong thupiak in: Khatlekhat na ki-it un, cihna ahi hi.</row>
		<row book="45" chapter="2" verse="12-13" tag="">[12] Moses Thukham a nei lo Gentail mite a khialh uh ciangin thukham nei lopi mahin siatna thuak uh a, Moses Thukham a nei Jew mite a khialh uh ciangin tua thukham tawh kizui-in amaute tungah thu kikhen hi. [13] Thukham zakna bek hangin Pasian tawh kipawlna a piang hi lo a, thukham sunga Pasian’ genna bangin a gamtate bek Pasian tawh a kipawl thei ahi hi.</row>
		<row book="45" chapter="2" verse="15" tag="">[15] Amau’ lungsim sungah thukham’ deihnate omkhin ahihna thu a gamtatna un hong kilangsak hi. Amau mahmah zong khat veivei hoih kisa, khat veivei sia kisa uh ahih manin, amau’ lungsim sungah thukham’ deihnate theihna omkhin ahihna thu, hih amau’ kiphawk tawmna lungsim in nakpitakin hong kitelsak hi.</row>
		<row book="45" chapter="3" verse="20-24" tag="">[20] Thukham in mihingte a mawhna kilangsak thei bek ahih manin thukham zuihna hangin kuamah in Pasian tawh kipawl theihna ngah zo lo hi. [21] Ahi zongin tu-in thukham zuihna hang hi loin thudang khat hangin Pasian tawh kipawl theih nading lampi hong kilangzo a, Thukham le kamsangte in zong hih thu-ah teci a pang uh hi. [22] Tua thu in: Jew mi le Gentail mi kuamah a kilamdanna om loin Jesuh Khrih upna hangin mi khempeuh in Pasian tawh kipawl theihna a ngah hi. [23] Mi khempeuh mawh ciat uh a, a hong honkhia Pasian tawh kigamla uh hi. [24] Ahi zongin Pasian in a hong hehpihna hangin Khrih Jesuh tawh hong tatkhiat manin amah tawh i kipawlthei kik hi.</row>
		<row book="45" chapter="3" verse="28" tag="">[28] Bang hang hiam cih leh mi khatpeuh Pasian tawh a kipawl theihna pen Thukham zuihzawhna hang hi loin upna hang hi, ci-in i genzo hi.</row>
		<row book="45" chapter="3" verse="31" tag="">[31] Tua ahihleh hih upna thu i gen ciangin Thukham a phiat ihi hiam? Hi lo hi; a kipsak semsem ihi hi.</row>
		<row book="45" chapter="4" verse="14-17" tag="">[14] Thukham zuihna hangin Pasian’ thuciamnate a kingah ding hileh mite’ upna pen a kimanna om loin, Pasian’ thuciamnate zong a mawkna suak ding hi. [15] Thukham in Pasian’ heh nading piangsak hi. Ahi zongin thukham om kei leh thukham zui lo cih zong om thei lo hi. [16] Tua ahih manin Abraham’ suanlekhakte khempeuh tungah Pasian’ hehpihna piakkhong a suahtheih nadingin Thukham a zuite bek in ngah loin, Abraham’ up bangin a umte in zong a ngahtheih nadingun upna bulphuhin thuciamna kipia hi. Bang hang hiam cih leh Abraham pen kha thu lamah eite khempeuh’ pupi ahi hi. [17] Lai Siangtho sungah zong, “Minam tampite’ pupi dingin ka hong bawl khin hi,” ci-in a kigelh hi. Tua hi a, bangmah a om nai lopi a thupiakna tawh a omsak thei, a site a hingsak thei, Abraham in a up Pasian’ muhna-ah hih thuciamna kipin a kizang ahi hi.</row>
		<row book="45" chapter="5" verse="6-8" tag="">[6] Eite cimawhin i om laitakin Pasian’ hoihsak hunin ei mi gilote a dingin Khrih hong si hi. [7] Mihoih khat a dingin a si ngam a omkha ahi zongin thukham zuizo mipa a dingin sih ngam nading a thu haksa mahmah khat ahi hi. [8] Ahi zongin eite mawhna nei ihih laitakin eite a dingin Khrih hong si ahih manin Pasian in eite hong it mahmahna thu hong lak khin hi.</row>
		<row book="45" chapter="5" verse="20-21" tag="">[20] Khialhna a tam semsem nadingin thukham hong kipia hi. Ahi zongin khialhna a tamna munah Pasian’ hehpihna hong lianzaw zel hi. [21] Tua ahih manin mawhna thahatin hong sihsak mah bangin, i Topa Jesuh Khrih hangin Pasian’ hehpihna thahat zaw lai a, mihoihin hong sangin nuntak tawntungna sung a hong tunpih hi.</row>
		<row book="45" chapter="6" verse="14-16" tag="">[14] Note pen thukham’ sawlna hangin nasem hi loin Pasian’ hong lah thuhoihte’ hangin nasem na hih uh manin mawhna’ sawlna mangin na gamta nawn kei un. [15] Eite pen thukham’ uk hi loin Pasian’ hehpihna in hong uk ahih manin mawhna i gamta kei ding hi. [16] Mi khatpeuh’ thu a mang dingin ama khut sungah na kipiak uh ciangin a thu na mante uh’ sila na hi uh hi. Mawhna na bawl uhleh sihna a thuak ding na hi uh a, thumangin na om uhleh Pasian tawh pawlkhat a suak ding na hi uh hi.</row>
		<row book="45" chapter="7" verse="5-12" tag="">[5] I leitung lungsim tawh i nuntak laiteng, thukham hangin i hihnop semsem mawhnopnate i gamta a, tuate khempeuh sihna tawh a kizom ahi hi. [6] Ahi zongin nidangin a hong lencip thukham panin Pasian in eite hong suaktasak khin ahih manin tua thukham tawh kisai-ah eite a sikhin ihi hi. Lai sungah a kigelh thukham lui sungah nungta nawn loin, Kha Siangtho’ hong piak nuntakna thakah a nungta ihi hi. [7] Tua ahihleh Thukham mahmah pen a siahuai ahi hiam? A sia hi lo hi. Mawhna bang hiam cih Thukham in hong theitel sak hi. Thukham in, “Hazatna lungsim nei kei in,” ci-in gen lo hileh, haza i cih bang ahi hiam, ci-in ka thei kei ding hi. [8] Thukham a omna hangin mawhna in nuamtak sa-in hazatna a tuamtuam ka neihtheih nading hong piangsak hi. Thukham om kei leh mawhna in bangmah sem thei lo hi. [9] Thukham ka theih ma-in mi nungta ka hi ngei a, thukham ka theih ciangin mawhnopna lungsim hong khangin kei ka si hi. [10] Nuntak ngah nadingin a kibawl thukham pen keima a dingin sihna hong hi zawsop hi. [11] Bang hang hiam cih leh thukham a om manin mawhna in nuamtaksa a, kei hong khemin tua thukham tawh a hong that hi. [12] Tua ahih ciangin Thukham mahmah hitaleh thupiaknate hitaleh hoihin man a, siangtho hi.</row>
		<row book="45" chapter="7" verse="21-25" tag="">[21] Tua ahih ciangin a hoih gamta nuam hinapi-in a sia bekbek a gamtakha ka hihna ka thei hi. [22] Ka lungsim tawng taktakah Pasian’ thukham hoih ka sa hi. [23] Ahi zongin kei’ deih loh thudang khat in ka lungsimah na hong sem hi. Tua ka sunga na hong sem pen in mawhna thu-ah kei hong mancip hi. [24] Kei pen a lungkham mi ka hita hi. Kei a hong sisak ding hih lungsim lui panin kua in kei hong honkhiazo ding ahi hiam? [25] I Topa Jesuh Khrih in hong honkhiazo ding ahih manin Pasian tungah ka lung a dam hi. Kei’ omzia taktak ahihleh: Ka lungsim tawh Pasian’ thu ka zui a, ka pumpi in mawhna a piangsak thu a zui hi.</row>
		<row book="45" chapter="8" verse="1-4" tag="">[1] Ahi zongin tu-in ahihleh Khrih Jesuh tawh kipawlin a nungta mite pen mawhna thukhenna tawh kipelh hi. [2] Bang hang hiam cih leh Khrih Jesuh tawh a hong kipawlsak Kha Siangtho in mawhna le sihna a piangsak thukham panin kei hong suaktasak khinta hi. [3] Mihingte thahat lo ihih manin Thukham in ahih zawh loh thute Pasian in a hihzo hi. Mawhna a beisak theih nadingin mihingte sunga om mawhna tungah thu a khenna-in ama Tapa hong sawl a, amah pen mihingte’ mawhna lungsim mah a nei-in a hong pai hi. [4] Eite’ deihna bangin nungta loin Pasian’ Kha Siangtho’ deihna bangin a nungta eite sungah Thukham’ deihna teng a kicin theih nadingin Pasian in a Tapa a hong sawl ahi hi.</row>
		<row book="45" chapter="8" verse="31" tag="">[31] Hih teng bang ahih khit ciangin bang gen ding om nawn ahi hiam? Pasian in eite hong koppih peuh leh kua in eite hong zozo ding ahi hiam?</row>
		<row book="45" chapter="10" verse="4" tag="">[4] Bang hang hiam cih leh upna a nei mi khempeuh Pasian tawh a kipawl theih nadingin Khrih in Thukham a beisak hi.</row>
		<row book="45" chapter="13" verse="8-10" tag="">[8] Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin ahi hi. [9] Thukham sungah, “Nulepa mawhna bawl kei in, mi that kei in, guta kei in, hazatna lungsim nei kei in,” cihna le adang khempeuhte pen, “Nang na ki-it bangin na vengte na it in,” cihna thu in huam khinmang hi. [10] Midangte a it mi peuhmah in amaute tungah siatna bawl het lo ahih manin itna i neih ciangin Thukham buppi a zui khinta ihi hi.</row>
		<row book="46" chapter="7" verse="19" tag="">[19] Bang hang hiam cih leh vun atna le vun at lohna a thupi hi lo a, Pasian’ thupiakte zuih ding a thupi ahi hi.</row>
		<row book="47" chapter="3" verse="6" tag="">[6] Thuciamna thak nasem thei dingin kote tungah siamna a hong pia hi. Tua hong piakna pen lai-a kigelh thukham tawh hi loin Kha Siangtho tawh ahi hi. Bang hang hiam cih leh lai-a kigelh thukham in sihna piangsak a, ahi zongin Kha Siangtho in nuntakna hong pia hi.</row>
		<row book="48" chapter="2" verse="16" tag="">[16] Ahi zongin Jesuh Khrih upna hang bek tawh Pasian tawh kipawl theihna kingahin, Thukham zuihna hang tawh kingah ngei lo hi, ci-in ka thei uh hi. Kote mahmah in zong, Khrih hangin Pasian tawh ka kipawl theih nadingun Jesuh Khrih ka um uh a, Thukham deihna ka zuihna hang uh tawh hi lo hi. Bang hang hiam cih leh Thukham zuihna hang tawh kuamah in Pasian tawh kipawl theihna ngah zo lo hi.</row>
		<row book="48" chapter="2" verse="19-21" tag="">[19] Thukham tawh kisai-in ahihleh Pasian a dingin ka nuntak theih nadingin tua Thukham mah in kei hong thatkhin ahih manin Thukham tawh kisai thu-ah misi bang ka hi hi. Singlamteh tungah Khrih a kithah lai-in kei zong amah tawh a sikhawm ka hi hi. [20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi. [21] Hih bang ka gen ciangin Pasian’ hehpihna thupha ka deih lohna ahi kei a, Thukham zuihzawhna hangin Pasian tawh kipawl theihna om hileh, singlamteh tungah Khrih sihna a mawkna hi lel ding hi, a cinuam ka hizaw hi.</row>
		<row book="48" chapter="3" verse="1-3" tag="">[1] Galati mihaite aw, singlamteh tungah Jesuh Khrih a sihna thu teltakin na theihsa uh ahih manin kua’ khemsa-in hici thei mawk na hi uh hiam? [2] Thukham na zuihna hangun Pasian’ Kha Siangtho ngah na hi uh hiam, ahih kei leh lungdamna thu za-in na upna hang uh hizaw ahi hiam? [3] Pasian’ Kha Siangtho tawh na patkhit uh ciangin nomau’ thatanghat thu tawh khup a sawm ding zahin hici hai lawmlawm na hi uh hiam?</row>
		<row book="48" chapter="3" verse="5-6" tag="">[5] Note in Thukham na zuihna hangun Pasian in Kha Siangtho hong pia-in nalamdang hong bawl ahi hiam, ahih kei leh lungdamna thu za-in na upna hang uh hizaw ahi hiam? [6] Abraham tunga thupiang ngaihsun dih un. Lai Siangtho in, “Abraham in Pasian um a, tua a upna hangin Pasian in amah tawh a kipawlthei dingin mihoihin a sang hi,” na ci hi.</row>
		<row book="48" chapter="3" verse="10" tag="">[10] Hih thu tawh kisai-in Lai Siangtho in, “Thukham laibu sunga kigelh khempeuh a vekpi-in a zuikhin tawntung lote in Pasian’ samsiatna thuak hi,” ci ahih manin Thukham a suangte pen samsiatna a ngah mite ahi uh hi.</row>
		<row book="48" chapter="3" verse="13" tag="">[13] Lai Siangtho in, “Sing tungah a kikhai mi peuhmah Pasian’ samsiat mi ahi hi,” na ci ahih manin eite a dingin Khrih in samsiatna a thuak manin Thukham zuihlahna hangin samsiatna panin eite a hong tankhia ahi hi.</row>
		<row book="48" chapter="3" verse="17-18" tag="">[17] Tu-in ka hong gennop thu in: Pasian in Abraham tawh thuciamna bawl a, tua a thuciamna peksat sawm lo hi. Tua ahih manin tua thuciamna a kibawlzawh kum zali le kum sawmthum khit ciangin a kinung piak Thukham in tua thuciamna peksatin phiat thei lo ding hi. [18] Pasian’ hong piakkhong pen Thukham zuihna hang tawh a kingah hi mawk leh piak ding hong ciamna hangin a kingah hi nawn lo ding hi. Ahi zongin Pasian in Abraham tungah letsong a piakna pen a thuciamnasa tawh kizui-in a piak ahi hi.</row>
		<row book="48" chapter="3" verse="24-25" tag="">[24] Tua hi a, i upna hangin Pasian tawh kipawl theihna i ngahna dingin Khrih a hong pai hun ciang dong, Thukham in eite a hong uk ahi hi. [25] Tu-in ahihleh upna hun hita ahih manin Thukham in eite hong uk thei nawn lo hi.</row>
		<row book="48" chapter="4" verse="4" tag="">[4] Ahi zongin a hun a cin ciangin eite khempeuh Pasian’ tate i suahtheih nadingin Thukham nuai-ah a om mite a hong tankhia dingin Pasian in a Tapa hong paisak a, tua Tapa pen leitung ngeina bangin numei sung panin hong suakin, Jew Thukham sungah hong nungta hi.</row>
		<row book="48" chapter="5" verse="4" tag="">[4] Thukham zuihna hangin Pasian tawh kipawl theih nading a hanciamte pen Khrih tawh a kikhen na hi uh a, Pasian’ hehpihna in note hong huam thei lo hi.</row>
		<row book="48" chapter="5" verse="13-14" tag="">[13] Sanggamte aw, note ahihleh a suakta mi ahi dingin Pasian in a hong sap ahi hi. Ahi zongin tua suahtakna pen na pumpi uh ut bangbangin gamtat theih nadingin paulam zonna-in nei kei unla, itna tawh khatlekhat kikhualna-in zangzaw un. [14] Bang hang hiam cih leh Thukham khempeuh thu khatin kigawm thei a, “Nangmah na ki-it bangin na vengte na it in,” cihna tawh kitomlak thei hi.</row>
		<row book="48" chapter="5" verse="18" tag="">[18] Kha Siangtho’ deihna bangin na gamtat uhleh Thukham khutnuai-ah na om nawn kei uh hi.</row>
		<row book="48" chapter="5" verse="22-23" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna, [23] dikna le pumpi ki-ukzawhna hi a, hih bangin a gamta mite, Thukham in bangmah cih thei lo hi.</row>
		<row book="48" chapter="6" verse="2" tag="">[2] Thu haksa na tuah uh ciangin khatlekhat na kihuh un. Tua hileh Khrih’ thukham a zui na hi uh hi.</row>
		<row book="49" chapter="2" verse="8-9" tag="">[8] Note’ upna hangin Pasian’ hong hehpihna tawh hotkhiatna a ngah na hi uh hi. Note’ thalawhna hangin a ngah hi loin Pasian’ hong piakkhong ahi hi. [9] Note’ hanciamna tawh a ngah hi lo na hih manun na kisialh nading uh a thu om lo hi.</row>
		<row book="50" chapter="3" verse="2" tag="">[2] Ui bangin a miginalo, a gitloh gamtat, vun at ding a ci teiteite kiang panin na kidawm un.</row>
		<row book="50" chapter="3" verse="9" tag="">[9] Khrih tawh kiptakin kipawl khin ka hih manin Thukham zuihna tawh a kingah thei keima hanciamna tawh dik ngahna cihte ka nei nawn kei hi. Tu-in, Jesuh Khrih upna hangin Pasian in a hong piak diksakna ka ngah a, tua pen upna siksanin a hong kipia ahi hi.</row>
		<row book="51" chapter="2" verse="13-17" tag="">[13] A beisa hunah na mawhna uh hangin kha thu tawh kisai-in misi na hi uh a, Gentail mi na hih manun Thukham nei lote na hi uh hi. Ahi zongin Khrih hangin Pasian in note hong hingsak a, i mawhna khempeuh hong maisak khinta hi. [14] Eite a dingin a hoih lo, i mawhna a kiciamtehna khempeuh, hong phiatsak a, tuate khempeuh singlamteh tungah kilhcipin a beisak ta hi. [15] Amah in huihlak a ukte le vangliatna a nei khempeuh, singlamteh tungah zogawp khin a, galzote in a sal matte a kaih uh bangin mi khempeuh muhin a gualzawhna a lak hi. [16] Tua ahih manin annek tuidawn, biakna pawite, Khadet pawi, le Sabbath ni tawh kisai-in kuamah in ngeina zuih ding bawl kei un. [17] Hihte pen mailam ah a hong piang ding nate’ lim hi lel a, ahi zongin tu-in a taktak ahi Khrih hong omta hi.</row>
		<row book="54" chapter="1" verse="8-11" tag="">[8] Thukham pen a kizat nading a kilawm ciang ah zangthei lehang a hoih thu khat hi, ci-in i thei hi. [9] Ahi zongin i phawk dingah, mi hoihte a dingin thukham a kibawl hi lo a, thukham zui lote, thumang lote, Pasian’ deih bangin a gamta lote le mawhneite, biakna lungsim a nei lote le kam kilawm lo a paute, nute pate a thatte, midang a thatte, [10] nulepa mawhna a gamtate, palepa mawhna a bawlte, mi a gute, zuauthu a gente, mite’ siat nading thu a gente, le thuman tawh a kilehbulhin a gamta mite a dingin thukham a kibawl ahi hi. [11] Thuman ka cih pen thupha tawh kidimin a minthang Pasian in ka hilh dingin kei tungah a hong piak Lungdamna Thu ahi hi.</row>
		<row book="54" chapter="1" verse="9" tag="">[9] Ahi zongin i phawk dingah, mi hoihte a dingin thukham a kibawl hi lo a, thukham zui lote, thumang lote, Pasian’ deih bangin a gamta lote le mawhneite, biakna lungsim a nei lote le kam kilawm lo a paute, nute pate a thatte, midang a thatte,</row>
		<row book="56" chapter="3" verse="5" tag="">[5] amah in eite hong honkhia hi. Eite in na hoih i sepzawhna hangin hong honkhia hi loin eite tungah suahtakna le nuntakna thak a hong pia Kha Siangtho in hong sawpsiangna hangin a hong hehpihna tawh a hong honkhia ahi hi.</row>
		<row book="58" chapter="7" verse="18-19" tag="">[18] Ngeina lui pen ginaloin, a kimanna om lo ahih manin kinawlkhin hi. [19] Moses Thukham ahi ngeina lui in a cingtaaksak zawh bangmah om lo ahih manin eite in Pasian i naih theih nading lametna ahi ngeina thak hong kithun hi.</row>
		<row book="58" chapter="8" verse="10" tag="">[10] Ahi zongin tu-in Israel mite tawh ka bawl ding thuciamna hih bang ahi hi. Amaute sungah ka thukham ka guang ding a, amaute lungtang tungah gelhin, amaute’ Pasian ka hi ding a, amaute pen keima mi ahi ding uh hi.</row>
		<row book="58" chapter="9" verse="14-15" tag="">[14] tawntung Kha Siangtho hangin Pasian tungah a cingtaak biakpiak nadingin Khrih in a piak ama sisan in na tam semkhia zozaw ding a, a nungta Pasian’ na i septheih nadingin bangmahin a kimang lo nasepna panin ama sisan in i lungsim hong siangsak ding hi. [15] Thuciamna masa in a huamkhak mite, a mawhna panun a suahtak theih nading uh ngeina om pen a si suak khinta ahih manin, Pasian’ sap mite in a ciamsa tawntung thupha a ngahtheih nadingun Khrih in thuciamna thak a hong vaihawm ahi hi.</row>
		<row book="58" chapter="9" verse="22" tag="">[22] Thukham kizatna sungah na khempeuh sisan tawh kisiansuah a, sisan a kiluansak khit ciang bekin mawhna kimaisak thei pan hi.</row>
		<row book="58" chapter="10" verse="1" tag="">[1] Jew Thukham pen mailam hunah a taktak a hong tung ding lim lahkholhna hi bek ahih manin tua Thukham tawh kizui-in a kum a kumin a kipia biakpiakna in Pasian kiang a zuan mite mi cingtaak suahzo ngei lo hi.</row>
		<row book="58" chapter="10" verse="16" tag="">[16] “Topa in hih bangin ci hi: Mailam hunah amaute tawh thuciamna khat ka bawl ding a, amaute sungah ka thukhamte guanin, amaute lungtang tungah ka gelh ding hi,” a cih khit ciangin,</row>
		<row book="59" chapter="1" verse="25" tag="">[25] Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hi loin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi.</row>
		<row book="59" chapter="2" verse="9-10" tag="">[9] Ahi zongin mi na deidan uhleh note a khial na hi uh a, Thukham a palsat na hi veve uh hi. [10] Mi khatpeuh in thukham dang khempeuh a zuih hangin khat a khialh nakleh a vekpi-in a khial mah ahi hi.</row>
		<row book="59" chapter="4" verse="11-12" tag="">[11] Sanggamte aw, khatlekhat kigensia kei un. A mipihte gensia-in thu a khente in Thukham gensia-in thu a khen ahi hi. Thukham na gensiat uhleh Thukham a zui hi loin thu a khen na hi uh hi. [12] Thukham a pia pa le thu a khen pa pen Pasian bek hi a, amah bek in hong honkhiazo a, hong susiazo hi. Tua ahih manin bang hangin na mipihte uh gensia-in thu a khenthei dingin kingaihsun zenzen na hi uh hiam?</row>
		<row book="62" chapter="2" verse="3-6" tag="">[3] Eite in ama thupiaknate i zuih leh amah a thei taktak ihihna hong kilang hi. [4] Mi khatpeuh in, “Pasian ka thei hi,” ci napi-in a thupiaknate a zuih kei leh tua mi a zuaugen mi hi a, a thutak lo mi ahi hi. [5] Ahi zongin ama thu a zui mite pen Pasian a itna a kicingtaak taktak mi ahi hi. Hih bangin i gamtat leh Pasian tawh a kipawl taktak ihihna i thei hi. [6] Pasian tawh ka kipawl hi, a ci mi khempeuh, Jesuh Khrih a gamtat bangin a gamtat ding ahi hi.</row>
		<row book="62" chapter="3" verse="4-5" tag="">[4] Mawhna i cih pen thukham palsatna ahih manin a mawh mi khempeuh thukham palsat ahi uh hi. [5] Khrih pen mawhna a nei het lo hi a, mite’ mawhna a lakhia dingin Khrih hong kilang ahihna thu na thei uh hi.</row>
		<row book="62" chapter="3" verse="22-24" tag="">[22] Ama thupiaknate zui-in ama lungkim nadingin gamta ihih manin ama kiang panin i nget peuhpeuh i ngah hi. [23] Ama hong thupiakna in: A Tapa Jesuh Khrih umin zui-in, Khrih’ hong sawl bangin eite khatlekhat i ki-it ding ahi hi. [24] Pasian’ thupiakna a zui mi khempeuh, Pasian tawh om uh a, Pasian in zong amaute a ompih hi. Pasian in eite tungah a hong piak Kha Siangtho hangin Pasian in eite a hong ompihna thu i thei hi.</row>
		<row book="62" chapter="5" verse="1-3" tag="">[1] Jesuh, Khrih hi, ci-in a um mi khempeuh Pasian’ tate hi a, pa a it mi peuhmah in a ta zong a it hi. [2] Pasian itin ama thupiakte i zuihna tawh Pasian tate a it ihihlam i kithei ding hi. [3] Pasian i it ciangin ama thupiakte a zui ihi hi. Eite a dingin ama thupiakte zuih ding a haksa lua hi lo hi.</row>
		<row book="66" chapter="14" verse="12" tag="">[12] Pasian’ thupiakna zui-in Jesuh tungah a citak Pasian’ mite a dingin thuakzawhna kisam hi.</row>
	</category>
	<category id="119">
		<row book="1" chapter="4" verse="15" tag="">[15] Tua ciangin TOPA in ama kiangah, “Tua bang hi lo ding hi. Khatpeuh in Kain a thah le tua pa tungah a zah sagihin kithuk ding hi,” a ci hi. Amah a tuakpeuh in a thahkhak loh nadingin TOPA in Kain’ tungah ciaptehna khat a koih hi.</row>
		<row book="1" chapter="9" verse="5-6" tag="">[5] Mi khatpeuh in hong thah le ama tungah sihna dan ka pia ding hi. A hong that ganhing peuhmah ka that ding a, a mipihte a that mi peuhmah gim ka pia ding hi. [6] Mi a that peuhmahte pen, midangte in amah that ding hi. Bang hang hiam cih leh Pasian in ama lim bangin mi bawl hi.</row>
		<row book="1" chapter="12" verse="3" tag="">[3] Nang thupha hong piate thupha ka pia ding a, nang hong samsiate ka samsia ding hi. Nang’ thupha ngah bangin thupha a ngah nadingun leitung midang khempeuh in hong ngen ding uh hi,” a ci hi.</row>
		<row book="2" chapter="21" verse="23-25" tag="">[23] Siatna khatpeuh in a zuihbeh leh, tua ciangin nuntakna tang ding nuntakna, [24] mit tang ding mit, ha tang ding ha, khut tang ding khut, khe tang ding khe, [25] meikang tang ding meikang, liamna tang ding liamna, siatna tang ding siatna pia ding hi.</row>
		<row book="2" chapter="34" verse="7" tag="">[7] mi tul tampite a dingin itna kip a nei; mawhna, thu palsatna le khialhna maisakin; ahih hangin bangbang hitaleh mawhna a khahkhong ngei lo; pate’ mawhna tate’ tung le tute’ tung, khang thum khang lina dongin a thukpa,” ci-in a pulak hi.</row>
		<row book="3" chapter="19" verse="18" tag="">[18] Note in nomau’ mipihte tungah phu la loin, amau na lungsim neih kei ding uh a, nomau na ki-it uh bangin na vengte uh na it ding uh hi; kei pen TOPA ka hi hi.</row>
		<row book="3" chapter="24" verse="17-21" tag="">[17] “Mi a that pa kithat ding hi. [18] Ganhing a that pa in a ganhing mahin loh ding hi. A thu-in ci lehang nuntakna le nuntakna a kithuk ding ahi hi. [19] “Mi khat in a vengte khat a poisak leh, ama hih bangin ama tung mahah kithukkik ding a, [20] guh kitan tang ding guh kitan, mittang tang ding mittang, ha tang ding ha kihih ding a, amah in mi khat a poisak bangin amah kipoisak ding hi. [21] Ganhing a that pa in loh ding a, mi a that pa kithat ding hi.</row>
		<row book="5" chapter="19" verse="5-7" tag="">[5] Mi khat sing a phuk dingin a vengpa tawh gamlakah pai-in, sing a phuk dingin a khut tawh a hei vaanin, a heitang a ga panin kikhongin a vengpa kha-in a sih bang danin, mi khat in sawm lohpi, a beisa hunah amah tawh kigal neihna om lopi-in a vengpa a sihsak khak leh, hih khuapite khat peuhpeuhah amah tai-in a nuntakna hu thei ding hi. [6] Tua bang hikeileh, amah in a beisa hunah a vengpa tawh kigal neihna nei lo ahih manin sih nading thu om lo napi-in, a hehna tawh phula nuampa in mi that khapa delhin lampi a gamlatna hangin amah pha-in a si dingin liamsak kha ding hi. [7] Tua ahih ciangin, khuapi thum tuamkoih un, ci-in note thu a hong pia ka hi hi.</row>
		<row book="5" chapter="19" verse="18-21" tag="">[18] Thukhente in limtakin kan ding uh a, teci pa pen zuau teci hi-in, a man lopi-in a sanggampa a mawhsak ahihleh, [19] a sanggampa tungah amah in hih dinga a sawm bang teekin ama tungah na hih ding uh hi. Tua bangin note sung panin gitlohna na siangsak ding uh hi. [20] Tua hileh a omlai mite in za-in lau ding a, note lakah tua bang gitlohna bawlkik ngei nawn lo ding uh hi. [21] Amah na hehpih kei ding uh hi. Nuntakna tang ding nuntakna, mit tang ding mit, ha tang ding ha, khut tang ding khut, khe tang ding khe na hisak ding uh hi.</row>
		<row book="5" chapter="28" verse="47-48" tag="">[47] Hih a tampi nate khempeuh om napi-in note in lungdamna le lungsim kipahna tawh TOPA note’ Pasian’ na sem lo na hih manun, [48] TOPA in note’ langah a hong sawl ding na galte uh’ na, gilkialna le dangtakna, pum guakin omna, le na khempeuh kitangsapna tawh, na sem ding uh hi. Na galte un note hong suksiat matengin note’ ngawngah sik hakkol hong thuah ding uh hi.</row>
		<row book="5" chapter="32" verse="35" tag="">[35] Phulakna le thukkikna kei a’ hi a, a hun ciangin amaute puk ding uh hi. Bang hang hiam cih leh amau’ gim ngah hun ding hong naita a, amau’ siat nading hong tung pah hi.</row>
		<row book="5" chapter="32" verse="43" tag="">[43] TOPA’ mite phat un, no minam dangte aw; bang hang hiam cih leh amah in a nasemte’ phu la a, alangte thuk-in, ama mite’ gam adingin kilemna a bawl hi,” a ci hi.</row>
		<row book="7" chapter="15" verse="7-8" tag="">[7] Samson in amaute kiangah, “Hih pen, note’ hih ahihleh, ka kiciam hi. Note kong thuk ding a, tua khit ciangin ka khawl ding hi,” a ci hi. [8] Amah in amaute dawm loin tampi that a, tua ciangin paisukin Etam suanghawm sungah a om hi.</row>
		<row book="7" chapter="16" verse="28-29" tag="">[28] Tua ciangin Samson in TOPA samin, “ TOPA Pasian aw, kei hong phawk in, kong thum hi. Tu-a ka mittang nihte’ tang dingin Filistia mite ka thuktheih nadingin hong thahatsak in, tu-a bek kong thum hi,” a ci hi. [29] Samson in innpi a do khuampi nihte manin, a khut taklamin khat, a khut veilamin khat lenin ama gihna tawh a khuamte a luai hi.</row>
		<row book="9" chapter="24" verse="12" tag="">[12] TOPA in kei le nang kikalah thu hong khen tahen. TOPA in kei tangin nang tungah hong thuk tahen. Ahih hangin keima khut tawh nang kong hih kei ding hi.</row>
		<row book="9" chapter="26" verse="9-12" tag="">[9] Ahih hangin David in Abishai kiangah, “Ama tungah siatna bawl kei in; bang hang hiam cih leh TOPA’ sathau nilh pa a su peuhpeuh mawhna pan peng ding sa na hi hiam?” a ci hi. [10] David in, “ TOPA a nungta ahih mah bangin TOPA in amah vat taktak ding hi; tua ahih kei leh zong a sih hun hong tung ding hi; tua ahih kei leh gal kikapna sungah amah paisukin si ding hi. [11] TOPA’ sathau nilh pa tungah ka khut ka ngak ding TOPA in kei hong kham hi; ahih hangin tu-in a lukhungah a om a teipi le a tuithawl la-in paikhia ni,” a ci hi. [12] Tua ahih ciangin David in Saul’ lukhung a a om a teipi le a tuithawl a la hi. Tua ciangin amaute paikhia uh hi. Kuamah in mu lo hi; zong thei lo hi; kuamah khanglo lo hi. Amaute khempeuh ihmu uh hi; bang hang hiam cih leh TOPA in amaute ihmut suak mahmah sak hi.</row>
		<row book="10" chapter="3" verse="27" tag="">[27] Hebron-ah Abner hong paikik ciangin, Joab in amah tawh a kituam ho dingin kulhkongpi pamah paikhiatpih a, a sanggampa Asahel’ phulakna-in amah in a gil sun a, tua ciangin a si hi.</row>
		<row book="12" chapter="9" verse="7" tag="">[7] Kamsang ka nasemte a thahna le TOPA’ nasemte khempeuh a thahna hangin Jezebel’ tungah phu ka laktheih nadingin na topa Ahab’ innkuan na satpuk ding hi.</row>
		<row book="14" chapter="17" verse="10" tag="">[10] Tua ciangin Judah gam kimkotah a om kumpi gam khempeuh tungah TOPA kihtakna om a, amaute in Jehoshafat do ngam nawn lo uh hi.</row>
		<row book="19" chapter="18" verse="47" tag="">[47] hong thuhkik sakin keima nuai-ah mite a hong zawhsak Pasian,</row>
		<row book="19" chapter="58" verse="10" tag="">[10] Heh thukna a muh ciangin thuman mipa lungdam ding a, migilote’ sisan sungah amah in a khete sil ding hi.</row>
		<row book="19" chapter="94" verse="1-2" tag="">[1] A thukkik Pasian, a thukkik Pasian, TOPA aw, na hehna hong lakkhia in. [2] Tho in, leitung thukhen pa aw, a kiphasak mite tungah amau’ ngah ding a kilawm gimna pia ta in.</row>
		<row book="20" chapter="6" verse="34" tag="">[34] A numei’ pasal a hehzawk theih nading thudang om nawn lo a, a heh thukna-ah khawl hun cih nei thei lo hi.</row>
		<row book="20" chapter="10" verse="12" tag="">[12] Muhdahna in kitotna piangsak a, itna in mawhna khempeuh maisak hi.</row>
		<row book="20" chapter="11" verse="3" tag="">[3] Midikte thumanin gamta uh a, migilote amau’ hoih lohna in susia hi.</row>
		<row book="20" chapter="16" verse="7" tag="">[7] TOPA’ deih bangin gamtatna pen galte nangawn lawma kaihzawhna ahi hi.</row>
		<row book="20" chapter="20" verse="22" tag="">[22] Mite’ hong bawlsiatna thuk ding ngaihsun kei inla, TOPA’ hong huh ding ngakzaw in.</row>
		<row book="20" chapter="24" verse="17" tag="">[17] Na galte in gimna a ngah ciangin lungdam kei inla, a puk ciangin kipak kei in.</row>
		<row book="20" chapter="24" verse="29" tag="">[29] Kei tungah hong bawl bangin kei zong ka bawl ding a, ama hong hihna bangin ka thuk ding hi, cikha kei in.</row>
		<row book="20" chapter="25" verse="20-22" tag="">[20] A dah a lungkham mipa kiangah lasakna pen khuadam laitakin puan suahkhiat tawh kibang a, meima ci-al nuh tawh kibang hi. [21] Na galte a gil a kial leh an pia inla, a dang a tak leh tui pia in. [22] Tua hileh amau’ maizum nadingin a bawl na hi a, TOPA in nang tungah thaman hong pia ding hi.</row>
		<row book="20" chapter="25" verse="26" tag="">[26] Mihoih khat in mihoih lote’ gamtatna a zuihkhak ciangin hawktui nin, ahih kei leh tui uih tawh kibang hi.</row>
		<row book="20" chapter="29" verse="11" tag="">[11] Mihai pa a hehna bangin kam pau-in gamta gawp a, mipil pa ahihleh ki-ipin a hehna damsak hi.</row>
		<row book="23" chapter="1" verse="23-24" tag="">[23] Na uliante, mi lehdote hi a, gutate tawh a kikhawlte ahi hi. Mi khempeuh in sumgolh le letsong a deih uh hi. Amaute in pa nei lote panpih lo uh a, meigongnu’ thu amaute in sang lo uh hi. [24] Tua ahih ciangin, Topa, Vanglian TOPA, Israel-te’ Vanglian Pasian in hih bangin ci hi: “Ah, ka lang ahi note’ tungah ka hehna kong khahkhia ding a, ka gal ahi note tungah keimah in kong thuk ding hi.</row>
		<row book="23" chapter="54" verse="17" tag="">[17] Nangmah do nadingin a kibawl hiam peuhmah maavang lo ding a, thukhenna sungah na langah a pang mi khempeuh na nialgawpzo ding hi. Hih thu pen TOPA’ nasemte’ gamhluah le keima kiang panin amaute’ dikna a kilahna ahi hi, TOPA in ci hi,” a ci hi.</row>
		<row book="24" chapter="29" verse="7" tag="">[7] Note salin kong koihna khuapi’ phattuamna ding bawl unla, tua khuapi a dingin TOPA’ tungah thu ngetsak un. Bang hang hiam cih leh tua khuapi in phattuamna ngah leh no zong phattuamna a ngah mah na hi uh hi.</row>
		<row book="26" chapter="25" verse="12" tag="">[12] Topa PASIAN in kei kiangah thu hong gen a, “Edom mite in Judah mite tungah a phulakna uh nasia lua ahih manin tua a phulakna hangun Edom mite tungah mawhna om hi.</row>
		<row book="26" chapter="25" verse="15-17" tag="">[15] Topa PASIAN in kei kiangah thu hong gen a, “Filistia mite in galin a neih tawntung mite uh tungah phu nasia lakin hehna tawh susiagawp uh hi. [16] Tua ahih ciangin Filistia mite simin ka beimangsakna ding thu a hong genkhia ta ka hi hi. Filistia Zanglei a a omlai mi khempeuh ka susiamang ding hi. [17] Amaute nakpitakin gim pia-in, a kicing zah dongin amaute tungah phu ka la ding a, ka hehna a thuak ding uh hi. Tua ciangin TOPA ka hihna thu hong thei ding uh hi,” a hong ci hi.</row>
		<row book="34" chapter="1" verse="2" tag="">[2] TOPA Pasian in amah a demte koihkhong lo a, amah a langpangte gim pia-in a galte thukkik hi.</row>
		<row book="40" chapter="5" verse="7" tag="">[7] Midang a hehpih mite tungah Pasian in hehpihna pia ding ahih manin thupha ngah mi ahi uh hi.</row>
		<row book="40" chapter="5" verse="38-44" tag="">[38] “Note in, ‘Mittang khat tang ding mittang khat, ha khat tang ding ha khat,’ ci-in a kigenna na zaksa uh ahi hi. [39] Ahi zongin note kiangah ke’n kong genin-ah: A gilote na thukkik kei un. Mi khatpeuh in na paang taklam hong bet leh a langkhat zong na dawh lai zaw in. [40] Mi khatpeuh in na puansungsilh a ngahnop manin zumah hong khia-in hong laksak leh na puantungsilh zong na piathuah lai in. [41] Galkapte khatpeuh in tai khat sung a van pua dingin hong sawl leh a valin tai khat sung mah na puaksak lai in. [42] Mi khat peuhpeuh in na khat peuhpeuh hong nget leh na pia inla, nang kiang panin na a hong leitawi mite na pia in. [43] “Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh ahi hi. [44] Ahi zongin ke’n note kiangah kong genin-ah: Na galte uh na it unla, no hong bawlsiate a dingin thu na ngetsak un.</row>
		<row book="40" chapter="6" verse="14-15" tag="">[14] Note in midangte’ hong mawhna na maisak uhleh vantungah a om na Pa un zong note’ mawhna hong maisak ding hi. [15] Ahi zongin note in midangte’ hong mawhna na maisak kei uhleh vantungah a om na Pa un zong note’ mawhna hong maisak lo ding hi.</row>
		<row book="40" chapter="7" verse="12" tag="">[12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="40" chapter="18" verse="21-22" tag="">[21] Tua ciangin Peter in Jesuh va naih a, “Topa aw, ka sanggamte khatpeuh ka tungah hong khialh ciangin bangzah vei maisak ding ka hi hiam? Sagihvei dongtak maisak ding ka hi hiam?” ci-in a dot ciangin [22] Jesuh in, “Sagihvei ciangbek maisak in kong ci kei hi. Sawm sagih mun sagihvei maisak in kong ci hi.</row>
		<row book="40" chapter="26" verse="52" tag="">[52] Tua ciangin Jesuh in ama kiangah, “Na namsau a paai-ah siatkik in. Namsau a zangte namsau mah tawh si ding hi.</row>
		<row book="42" chapter="6" verse="27-28" tag="">[27] “Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. [28] No hong phuisamte thupha na pia unla, no hong bawlsiate a’ ding thu na ngetsak un.</row>
		<row book="42" chapter="6" verse="31" tag="">[31] Note tungah a hong kibawl ding na deih uh bangin midangte tungah na bawl un.</row>
		<row book="42" chapter="10" verse="35" tag="">[35] A zingsang ciangin zintun inn nei pa kiangah sum peek nih pia a, ‘Hih mipa limtakin na khoi in. Na beina dang khempeuh, kong paikik ciangin kong loh ding hi,’ ci hi.</row>
		<row book="42" chapter="17" verse="3-4" tag="">[3] Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. [4] Nikhat sungin sagihvei ciang dong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nakleh na maisak khin ding uh hi,” a ci hi.</row>
		<row book="42" chapter="23" verse="34" tag="">[34] Ahi zongin Jesuh in, “Pa aw, amaute in bang hih ihi hiam cih thei lo uh ahih manin a mawhna uh na maisak in,” a ci hi. Tua ciangin amau’ ngah ding ciat a theih nadingun ai sanin a puante a hawm uh hi.</row>
		<row book="44" chapter="7" verse="59-60" tag="">[59] Tua bangin suang a khiat thuahthuah laitakun Stefen in thu ngen a, “Topa Jesuh aw, ka kha hong la in,” a ci hi. [60] Tua ciangin amah kunin nakpitakin kiko a, “Topa aw, hih mite’ mawhna na maisak in,” a cih khit ciangin a si ta hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="12" verse="17-21" tag="">[17] Midangte’ gitlohnate thukkik kei unla, mi khempeuh in hoih hi, ci-in a ngaihsut ding bangin gamta un. [18] Ahih theih laiteng mi khempeuh tawh na kilem nadingun hanciam un. [19] Lawmte aw, na hehna uh kuama tungah thukkik kei unla, Pasian’ thukkik dingin koih lel un. Bang hang hiam cih leh Lai Siangtho sungah, “Keimah in amaute tungah ka thuk ding a, midangte a gimsak bangun ka gimsak ding hi, Topa in ci hi,” ci-in kigelh hi. [20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un. [21] Tua ahih manin gitlohna kizosak kei unla, a pha gamtatna tawh gitlohnate a zo na hi ta un.</row>
		<row book="46" chapter="6" verse="1-2" tag="">[1] Note khatlekhat thu na kineih uh ciangin Pasian’ mi siangthote khensakzaw loin lawki thukhente’ mai na kitun ngam uh hi. [2] Pasian’ mite in leitung mite’ thu a khensakzaw ding ahihlam thei lo na hi uh hiam? Note pen leitung mite’ thu a khensak ding na hih uh ciangin tua bang thu neute khen thei lo lawmlawm na hi uh hiam?</row>
		<row book="47" chapter="5" verse="10" tag="">[10] Bang hang hiam cih leh Khrih mai-ah thusitna a thuak dingin eite khempeuh a kilak ding ihi a, leitung i pumpi-in i omlai-in i gamtatna tawh kizui-in eite tawh a kituak ciatin a sia ahi a, a pha ahi zongin a ngah ciat ding ihi hi.</row>
		<row book="47" chapter="13" verse="11" tag="">[11] Sanggamte aw, tu-in mangpha na man un. Na omzia uh na kipuahpha-in ka hong thugente na zui unla, khatlekhat kithutuak kilem takin na om un. Itna le kilemna a piathei Pasian in note hong ompih tahen.</row>
		<row book="48" chapter="6" verse="7-8" tag="">[7] Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. [8] Mi khatpeuh in ama leitung pumpi deihna khaici a vawh leh sihna ngah ding a, Kha Siangtho deihna khaici a vawh leh Kha Siangtho tung panin nuntak tawntungna ngah ding hi.</row>
		<row book="49" chapter="4" verse="31-32" tag="">[31] Kimuhdahna, hehna, thangpaihna, kitotna, kikona, kilungsim neihna khempeuh beisak unla, [32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="51" chapter="3" verse="25" tag="">[25] A man loin a gamtate in ahihleh a gamtatna bangun thuak ding uh hi. Pasian in kuamah deidan loin amau’ gamtatna bang ciatin thu a khen ahi hi.</row>
		<row book="52" chapter="5" verse="13" tag="">[13] Amau’ nasepna hangin amaute nakpitakin itbawlin zahtak un. Note khatlekhat kilem takin na om un.</row>
		<row book="52" chapter="5" verse="15" tag="">[15] Gitlohna lamsang kuamah kithuk loin, note khatlekhat tung le mi khempeuh tungah a pha kibawl ding ngaihsutpi-in na nei un.</row>
		<row book="53" chapter="1" verse="6-8" tag="">[6] Pasian in a manin na sem ding ahih manin note a hong gimsak mite tungah Pasian in gimna pia ding a, [7] tu-a gimna a thuak note le kote tungah zong nopsakna hong pia ding hi. Vantung panin Topa Jesuh le a vanglian a vantung mite, meikuang tawh hong kilat ciangin, [8] Pasian a thei lo mite, le i Topa Jesuh tawh kisai Lungdamna Thu a um lo mite tungah gimna a tungsak ding hi.</row>
		<row book="58" chapter="10" verse="26-31" tag="">[26] Thuman thutak i theih khit ciangin mawhna i bawl hamtang lai leh i mawhna a kimaisak nadingin biakpiakna dang om nawn lo a, [27] a kihtakhuai thukhenna le Pasian’ thu a nial mite a kangtum ding meikuangpi bek omlai hi. [28] Moses Thukham a zui lote pen mi nih le thum in mawh mah hi, ci-in teci a pan’ khit nakleh kihehpih hetloin sihna kithuaksak hi. [29] Tua bang ahihleh Pasian’ Tapa a simmawh, mawhna a hong maisak Pasian’ thuciamna sisan a thudon lo, Pasian’ hehpihna a hong puak Kha Siangtho a hehsakte’ thuak ding bangzah takin lianzaw kan ding ahi hiam? [30] Bang hang hiam cih leh, “Phulakna keima a’ hi a, ka thukkik ding hi,” a ci pa le, “Topa in ama mite thu a khen ding,” a ci pa i theih ahi hi. [31] A nungta Pasian’ khut sungah thumang loin i tunkhak ding a lauhuai mahmah ahi hi.</row>
		<row book="59" chapter="2" verse="12-13" tag="">[12] Tua ahih manin mi a khahkhia thei thukham tawh kizui-in thukhenna a thuak ding mi bangin kampau-in na gamta un. [13] Bang hang hiam cih leh hehpihna lungsim a nei lote tungah Pasian in thu a khen ciangin hehpih lo ding a, hehpihna lungsim a neite tungah Pasian in thu a khen ciangin a hehpihna in zozaw ding hi.</row>
		<row book="60" chapter="2" verse="21-23" tag="">[21] Khrih mahmah in zong note a dingin thuakin, ama khekhap na zuihtheih nadingun etteh ding lim hong nusiat ahih manin hih bangin a thuak ding mahin Pasian in note a hong sam ahi hi. [22] Khialhna bangmah gamta lo a, zuau a gen lam zong kiza ngei lo hi. [23] Amah a kizahko ciangin na ko thuk lo hi. Gimna a thuak ciangin na tawnggawp lo a, a manin thu a khen Pasian muanin a na nei hi.</row>
		<row book="60" chapter="3" verse="9" tag="">[9] Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.</row>
		<row book="60" chapter="4" verse="8" tag="">[8] Itna in mawhna tampi khuhcip thei ahih manin lungsim takpi tawh khatlekhat ki-it ding thupi ngaihsut pha pen un.</row>
		<row book="66" chapter="6" verse="10" tag="">[10] Amaute nakpitakin kiko uh a, “A thuman, a siangtho, a Vanglian Topa aw, leitungah a omlai, kote a hong that mite tungah cik ciangin thu khenin, kote hong thahna hangin cik ciangin phu la ding na hi hiam?” a ci uh hi.</row>
	</category>
	<category id="120">
		<row book="1" chapter="1" verse="1-2" tag="">[1] A kipat cil-in Pasian in vantung le leitung a piangsak hi. [2] Leitung in limlemel nei loin a awngthawlpi ahi hi. Tuipi tung tengah khua mial bikbek a, tua tui tungah Pasian’ Kha in na a sem hi.</row>
		<row book="1" chapter="1" verse="26" tag="">[26] Tua ciangin Pasian in, “Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung, le leitung a a bokvakte khempeuh tungah ukna neisak ni,” a ci hi.</row>
		<row book="1" chapter="3" verse="22" tag="">[22] Tua ciangin TOPA Pasian in, “En un, mipa pen eite khat tawh kibang a, a pha le a sia thei hi. Amah in nuntakna singgah ne-in a hin tawntung khak loh nadingin i vaihawm ding hi,” ci hi.</row>
		<row book="1" chapter="11" verse="7" tag="">[7] Hong pai un, amaute khatlekhat’ thugen a kitheih loh nadingun eite paisukin amau’ kampau va kitukalhsak ni,” a ci hi.</row>
		<row book="23" chapter="9" verse="6" tag="">[6] Bang hang hiam cih leh eite a dingin naungek khat hong suak a, eite’ tungah tapa khat hong kipia hi. Amah pen eite hong ukpa hi ding a, ama min pen “Lamdang Thulak pa, Vanglian Pasian, Tawntung Pa, Nopsakna Kumpi,” kici ding hi.</row>
		<row book="40" chapter="3" verse="16-17" tag="">[16] Jesuh a kituiphum khit phetin tui sung panin a paikhia pah hi. Tua laitakin vantung hong kihong a, vakhu bangin Pasian’ Kha Siangtho hong kumsukin ama tungah a khawl a mu hi. [17] Tua sung mahin vantung panin aw khat hong ging a, “Hih pen ka it mahmah ka Tapa hi a, ama tungah ka lungkim mahmah hi,” a hong ci hi.</row>
		<row book="40" chapter="12" verse="28" tag="">[28] Note’ ngaihsut bang hi loin, Pasian’ Kha in dawi hawlkhiat nading vangliatna kei tungah hong pia ahih manin note lakah Pasian’ ukna hun hong kipan khin ahihna hong kilang hi.</row>
		<row book="40" chapter="28" verse="19" tag="">[19] Tua ahih ciangin note pai unla, midang khempeuh, keima nungzui mi suaksakin, Pa min, Tapa min, le Kha Siangtho min tawh tui sungah na phum un.</row>
		<row book="42" chapter="1" verse="35" tag="">[35] Vantung mi in, “Nangma tungah Kha Siangtho hong tung ding a, nangma tungah Pasian’ vangliatna hong om ding hi. Tua ahih manin a hong suak ding a siangtho naungek pen Pasian’ Tapa kici ding hi.</row>
		<row book="42" chapter="3" verse="21-22" tag="">[21] Mi khempeuh a kituiphum khit uh ciangin Jesuh zong a kituiphum hi. Jesuh in thu a nget laitakin vantung kihong a, [22] vakhu pumpi lim nei-in Kha Siangtho ama tungah hong kumsuk hi. Tua laitakin vantung panin aw khat hong ging a, “Nang pen ka it ka Tapa na hi a, nangma tungah ka lungkim mahmah hi,” a ci hi.</row>
		<row book="43" chapter="1" verse="14" tag="">[14] Tua Thu mihing hong suakin kote lakah hong om a, itna nei-in citak mahmah ahih manin Pasian’ pianzia a neihna ka mu cian uh hi. Hih pianzia pen Pasian’ Tapa khat bek hihna tawh a neih pianzia ahi hi.</row>
		<row book="43" chapter="3" verse="16-17" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi. [17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi.</row>
		<row book="43" chapter="10" verse="30-36" tag="">[30] Kei le ka Pa pumkhat ka hi uh hi,” ci-in a dawng hi. [31] Tua ciangin Jew mihonte in amah deng dingin suang tawm leuleu uh ahih manin [32] Jesuh in, “Ka Pa’ hong sawl bangin note’ muhna-ah na hoih tampi ka hong sepna hangin suang tawh den hong sawm na hi uh hiam?” a cih ciangin [33] mihonte in, “Nasep hoih na sep manin hong dengnuam ka hi kei uh a, Pasian na simmawhbawl manin hong dengnuam ka hi uh hi. Nang pen mi hi lel hinapi-in Pasian na kineihnuam hi,” ci-in a dawng uh hi. [34] Tua ciangin Jesuh in, “Na Thukham sung uhah Pasian in, ‘Note pen pasian-te na hi uh hi,’ ci hi. [35] Lai Siangtho sungah a kigelh thute a tawntungin a thuman hi a, Pasian’ thu a ngah mite pen Pasian in, ‘pasian-te,’ na ci hi. [36] Tua ahih manin kei pen Pa Pasian in hong teelin leitungah a hong sawl ka hih manin, ‘Pasian’ Tapa ka hi hi,’ ka cih ciangin bang hangin Pasian simmawhbawl hong cithei na hi uh hiam?</row>
		<row book="43" chapter="14" verse="16-17" tag="">[16] Keimah in Pa kiangah ka ngen ding a, note tawh a omkhawm tawntung dingin Thuman a hong lak Kha Siangtho, note hong Huhpa ding a hong pia ding hi. [17] Leitung mite in tua Kha Siangtho mu thei lo, theithei lo uh ahih manin sang thei lo ding uh hi. Ahi zongin note sungah tua Kha Siangtho hong om ding ahih manin note in na thei ding uh hi.</row>
		<row book="43" chapter="14" verse="9-11" tag="">[9] Jesuh in, “Filip aw, hih tanvei omkhawm khin napi kei hong thei nai lo lai na hi hiam? Kei a hong mu khinte in Pa a mu khin ahih manin bang hangin, ‘Pa hong lak in,’ ci thei na hi hiam? [10] Kei pen Pa tawh pumkhat ka hih lamtak um lo na hi hiam? Note tungah ka hong gen thute keima thu bek tawh a hong gen ka hi kei a, kei tawh a om Pa Pasian in na semin a hong gen ahi hi. [11] Pa tawh pumkhat ka hihna thu hoihtakin hong um un. Na hong up nai kei uhleh zong ka nalamdang bawlnate hangin hong um beek un.</row>
		<row book="43" chapter="14" verse="26" tag="">[26] Ahi zongin Pa in keima tangin a hong sawl ding Huhpa Kha Siangtho a hong tun ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.</row>
		<row book="43" chapter="15" verse="26" tag="">[26] “Ahi zongin Thuman a hong lak ding Huhpa ahi Kha Siangtho ka Pa kiang panin ka hong sawl ding hi. Amah hong tun ciangin keima thu hong gen ding hi.</row>
		<row book="43" chapter="17" verse="5" tag="">[5] Pa aw, leitung a kipiansak ma-in nang tawh i neihkhawm na pianzia mah tu-in nangma omna munah hong pia ta in.</row>
		<row book="43" chapter="17" verse="10-11" tag="">[10] Keima neih khempeuh nangma a’ hi a, nangma neih khempeuh keima-a’ ahih manin, tua mite’ hangin nangma pianzia ka neihna hong kilang hi. [11] Tu-in nangma kiangah kei a hong paita ding ka hih manin leitungah ka om nawn kei ding a, ahi zongin amaute a omlai ding uh ahi hi. Tua ahih manin a Siangtho ka Pa aw, nang le kei pumkhat ihih mah bangin amaute zong pumkhat ahih nadingun na vangliatna tawh hoihtakin na kem in.</row>
		<row book="43" chapter="17" verse="22" tag="">[22] Nang le kei pumkhat ihih mah bangin amaute zong pumkhat a suah theih nadingun keima tungah na hong piak pianzia mah amaute tungah ka pia hi.</row>
		<row book="44" chapter="1" verse="4" tag="">[4] Amaute tawh a omkhawm laitakin amah in amaute kiangah, “Jerusalem khua panin paikhia kei unla, note kiangah ka hong gensa ka Pa’ hong kamciam thu na ngak un.</row>
		<row book="44" chapter="2" verse="33" tag="">[33] Amah in Pasian’ taklamah omna dongin liatna ngah a, ama tungah Pasian in a ciamsa Kha Siangtho zong a ngahkhin hi. Tu laitak a na muh na zak uh nate pen kote tungah a hong piak tua Kha Siangtho ahi hi.</row>
		<row book="44" chapter="10" verse="38" tag="">[38] Nazareth khuami Jesuh tungah Pasian in Kha Siangtho le vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.</row>
		<row book="45" chapter="1" verse="2-4" tag="">[2] Pasian in kamsangte tungtawnin hih Lungdamna Thu a gensa hi a, Lai Siangtho sungah a omsa thu ahi hi. [3] Tua thu pen eite’ Topa Jesuh Khrih ahi ama Tapa’ thu ahi hi. Tua Tapa pen leitung silesa lam panin David’ suan hi a, [4] Kha Siangtho thu lamsangah ci lehang misite lak panin vangliatna tawh a thawhsakkikna hangin Pasian’ Tapa ahihna thu Pasian in a kilangsak hi.</row>
		<row book="45" chapter="8" verse="9" tag="">[9] Note sungah Pasian’ Kha Siangtho hong om nakleh nomau pumpi deihna bangin gamta loin Kha Siangtho deihna bangin na gamta ding uh hi. Khrih lungsim a nei lote Khrih tawh kipawl lo hi.</row>
		<row book="45" chapter="10" verse="9" tag="">[9] Jesuh pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uhleh hotkhiatna na ngah ding uh hi.</row>
		<row book="45" chapter="14" verse="17-18" tag="">[17] Bang hang hiam cih leh Pasian’ Ukna pen nekledawn tawh a kisai thu hi lo a, Kha Siangtho hangin i ngah Pasian’ deih bangin gamtatna, kilemna, lungdamna, cihte hizaw hi. [18] Hih bang danin Khrih’ na a sem mite in Pasian lungdamsak a, mite zong a lungkimsak uh hi.</row>
		<row book="46" chapter="2" verse="10-11" tag="">[10] Ahi zongin Pasian in a Kha Siangtho tawh eite tungah tua thusim a hong langsak hi. Tua Kha Siangtho in na khempeuh kankhia a, Pasian’ ngimna a ki-imcip a thutawng dongtakin a kankhia hi. [11] Mihing khat’ ngaihsutna pen ama lungsim bek mah in a theih mah bangin Pasian’ Kha Siangtho bek mah in Pasian’ thu a cingin a thei hi.</row>
		<row book="46" chapter="6" verse="11" tag="">[11] Note pawlkhat, tua bangin na gamta uh hi. Ahi zongin note pen i Topa Jesuh Khrih le i Pasian’ Kha Siangtho hangin mawhna panin a hong kisiangsak khinsa, Pasian’ tungah a kipiasa, Pasian tawh a kipawlsa mite na hi uh hi.</row>
		<row book="46" chapter="8" verse="6" tag="">[6] eite a dingin Pasian khat bek, Pa khat bek a om hi. Ama a dingin i nuntakna pa, na khempeuh a piangsak pa ahi hi. Eite tungah nuntakna a hong pia, na khempeuh a piangsak Topa Jesuh Khrih khat bek a om hi.</row>
		<row book="46" chapter="12" verse="4-6" tag="">[4] Tu-in siamna a nam tuamtuam om a, ahi zongin a hong pia Kha Siangtho a kibang ahi hi. [5] Nasepna a nam tuamtuam om a, ahi zongin a na i sepsak Topa a kibang ahi hi. [6] Nasep nading siamna a nam tuamtuam om a, ahi zongin septheih nading siamna a hong pia Pasian a kibang ahi hi.</row>
		<row book="47" chapter="1" verse="21-22" tag="">[21] Khrih sungah kote le note a hong kipsak pa, le nasem dingin kote a hong sawl pa pen Pasian ahi hi. [22] Amah in eite pen ama a’ ihihna ciaptehna eite tungah hong bawl a, ama a’ ihihna le eite tungah a hong piak ding na khempeuh a hong pia takpi ding ahihna a kitel nadingin eite’ lungsim sungah Kha Siangtho a hong mapiak hi.</row>
		<row book="47" chapter="3" verse="17" tag="">[17] Hih lai munah Topa a cih pen Kha Siangtho hi a, Topa’ Kha Siangtho a omna mun peuhpeuhah suahtakna om hi.</row>
		<row book="47" chapter="13" verse="14" tag="">[14] Topa Jesuh Khrih hong hehpihna thupha, le Pasian’ hong itna, le Kha Siangtho tawh kikholh theihna, note khempeuh tungah hong tung tahen.</row>
		<row book="49" chapter="1" verse="17" tag="">[17] i Topa Jesuh Khrih’ Pasian ahi, a minthang Pa Pasian in note tungah Kha Siangtho hong pia-in, tua Kha Siangtho in note tungah lungpilna hong pia-in, note in Pasian na theih nadingun note tungah Pasian hong kilatsak nadingin thu ka hong ngetsak niloh hi.</row>
		<row book="49" chapter="2" verse="18" tag="">[18] Khrih hangin Jew mi le Gentail mi ahi eite khempeuh, Kha Siangtho huhna tawh Pa Pasian kiangah i paithei hi.</row>
		<row book="49" chapter="2" verse="22" tag="">[22] Note zong midangte tawh kigawmin ama tungah na kilam uh a, Kha Siangtho-in Pasian a ten nading inn na suak uh hi.</row>
		<row book="49" chapter="4" verse="4-6" tag="">[4] A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Kha Siangtho zong khat bek mah a neikhawm ihi hi. [5] Topa khat bek, upna khat bek, tuiphumna khat bek mah a zangkhawm ihi hi. [6] Mi khempeuh’ Pa ahi Pasian khat bek om a, mi khempeuh’ Topa hi-in, na khempeuh hih kimin, mun citengah a om hi.</row>
		<row book="50" chapter="2" verse="5-8" tag="">[5] Note in Jesuh Khrih lungsim puakzia na nei un. Tua lungsim puak zia in: [6] Jesuh Khrih in Pasian’ pianzia nei napi-in, Pasian tawh a kizakim theihna dingin thatanghat thu a suang kei hi. [7] Amah kiniamkhiat tawm zaw a, nasem lim a hong puazaw hi. Mihing bangin amah hong kibawl a, mihing teekteek mah a hong sun hi. [8] Amah hong kiniamkhiat tawm a, singlamteh tung nangawnah sih ding a ut hi.</row>
		<row book="51" chapter="1" verse="15-16" tag="">[15] Khrih pen a kimu thei lo Pasian’ lim hi a, a kipiangsak khempeuh lakah tapa upa pen ahi hi. [16] Vantung le leitungah a om na khempeuh, kha thu tawh kisai vangliatna, tote, mi ukte, aana neihnate a kipan a kimuthei hitaleh a kimu thei lo hitaleh na khempeuh, Pasian in amah zangin a piangsak hi. Leitung a kipanin huih lakah a om khempeuh dongin, Pasian in Khrih a dingin amahmah zangin a piangsak hi.</row>
		<row book="51" chapter="2" verse="9" tag="">[9] Bang hang hiam cih leh mihing hong suahna sungah Khrih in Pasian’ pianzia khempeuh a kimtakin nei a,</row>
		<row book="56" chapter="3" verse="6-7" tag="">[6] Pasian in eite hong Hon Jesuh Khrih hangin eite tungah a kicing takin Kha Siangtho hong pia ahih manin, [7] ama hong hehpihna hangin Pasian tawh kilemin i lamet nuntak tawntungna a ngah thei ihi hi.</row>
		<row book="58" chapter="9" verse="14" tag="">[14] tawntung Kha Siangtho hangin Pasian tungah a cingtaak biakpiak nadingin Khrih in a piak ama sisan in na tam semkhia zozaw ding a, a nungta Pasian’ na i septheih nadingin bangmahin a kimang lo nasepna panin ama sisan in i lungsim hong siangsak ding hi.</row>
		<row book="60" chapter="1" verse="2" tag="">[2] Pa Pasian in ama ngimnasa bangin note hong teel a, note in Jesuh Khrih’ thu mangin, ama sisan tawh sianthona a ngah dingin a Kha Siangtho tawh note mi siangtho-in a hong bawl hi. Note tungah hehpihna le nopsakna thupha hong tam tun semsem tahen.</row>
		<row book="60" chapter="1" verse="11" tag="">[11] Khrih in gimna thuakin, tua khit ciangin minthanna a ngah nading thu Kha Siangtho in a gen ciangin, amaute sungah a om tua Khrih’ Kha Siangtho in kua a cihna hi a, bang hun ciang hi ding hiam, ci-in a kankan uh pen tuhun thu a gen ahi hi.</row>
		<row book="62" chapter="2" verse="22-23" tag="">[22] Tua ahihleh zuau thugen i cihte kuate ahi hiam? Jesuh pen Khrih hi lo hi, a cite ahi hi. Hih bangin thugente pen Khrih’ Gal hi a, amaute in Pa le Tapa a nihin nial uh hi. [23] Tapa a nialte in Pa zong a nial hi a, Tapa a sangte in Pa zong a sang ahi hi.</row>
		<row book="62" chapter="5" verse="7-8" tag="">[7] Hih thu-ah teci a pang thum om a, [8] tuate pen Kha, tui, le sisan ahi uh hi. Hih thumte’ teci panna kibang kim hi.</row>
		<row book="65" chapter="1" verse="20-21" tag="">[20] Ahi zongin ka it note ahihleh a siangtho na upna uhah na kip semsem unla, Kha Siangtho vangliatna tawh thu na ngen un. [21] I Topa Jesuh Khrih in a hong hehpihna tawh nuntak tawntungna hong piak ding na ngakkawmun Pasian’ itna sungah na kip un.</row>
		<row book="66" chapter="5" verse="6-7" tag="">[6] Tua upate’ huamsung, ganhing lite le kumpi tokhom kikalah Tuuno a ding ka mu hi. Tua Tuuno pen a kigo lumsa tawh kibang a, leitung khempeuhah a kisawlkhia, Pasian’ khate’ lim ahi ki sagih le mittang sagih a nei hi. [7] Tua Tuuno va pai a, tokhom tungah a tupa in a taklamah a tawi laizial a va la hi.</row>
	</category>
	<category id="121">
		<row book="1" chapter="22" verse="17-18" tag="">[17] Nang thupha kong pia taktak ding a, na suanlekhakte vana aksite le tuipi gei-a sehnel bangin tampi ka phasak ding hi. Na suanlekhakte in amau’ galte’ khuapite luah ding uh a, [18] na suanlekhakte thupha ka piak bangin, leitung minam khempeuh in thupha a ngah nadingun hong ngen ding uh hi. Bang hang hiam cih leh nang in ka thu na mang hi,” a ci hi.</row>
		<row book="2" chapter="19" verse="5" tag="">[5] Tua ahih ciangin tu-in note in ka thu mangin ka thuciamna na zuih uhleh mite khempeuh lak panin note pen keima mi na hi ding uh hi. Bang hang hiam cih leh leitung khempeuh keima a’ hi a,</row>
		<row book="2" chapter="23" verse="21-22" tag="">[21] Amah thudonin ama aw ngai unla, amah lehdo kei un. Bang hang hiam cih leh amah in note’ thu palsatna hong maisak lo ding hi. Bang hang hiam cih leh keima min tawh nasem ahi hi. [22] “Ahih hangin note in ama aw limtakin ngai-in keima gen bangin na gamtat uhleh na galte uh’ tungah gal ka hi ding a, na langte uh’ tungah lang ka hi ding hi.</row>
		<row book="3" chapter="26" verse="3-4" tag="">[3] “Note in ka thukham zui-in, ka thupiaknate mangin tuate na sep uhleh, [4] keimah in note tungah guahtui a hunin kong pia ding a, leitang in an hong piangsakin, lo-a kungte in amau’ gah gah ding uh hi.</row>
		<row book="4" chapter="20" verse="7-9" tag="">[7] TOPA in Moses kiangah, [8] “Ciangkhut la-in, nang le na sanggampa Aaron in mihonte khawm un la, suangpi in amau’ muhin tui a piak ding sawl un. Tua bangin mihonte le amau’ ganhingte tui na ngahsak ding uh hi,” a ci hi. [9] Moses in zong TOPA’ thupiak bangin ciangkhut a la hi.</row>
		<row book="5" chapter="4" verse="1" tag="">[1] “Tu-in Israel-te aw, note nungta-in, TOPA, na pate uh Pasian in note hong piak leitangah va pai-in na luah theih nadingun note kong hilh thukhamte le ngeina kipte don unla zui un.</row>
		<row book="5" chapter="4" verse="39-40" tag="">[39] Tua ahih ciangin tunga om vantung hitaleh nuai-a om leitung hitaleh ah TOPA pen Pasian ahihna thu tuni-in thei unla, na lungsim uhah ciamteh un; kuamah dang om lo hi. [40] Tua ahih ciangin note le note’ khita na tate uh tungah thu hong nuamin, TOPA na Pasian un a tawntung a hong piak gam sungah na khan uh na sausak theih nadingun tuni-a no kiangah kong gen ahi ama thukhamte le a thupiakte na zui ding uh hi,” a ci hi.</row>
		<row book="5" chapter="5" verse="33" tag="">[33] Note nungta-in, nuamsa-in na luah ding uh leitangah sawtpi na nuntak nadingun TOPA na Pasian un note hong thupiakna lampi khempeuh na tawn ding uh hi.</row>
		<row book="5" chapter="6" verse="18" tag="">[18] TOPA’ hong ciamsa bangin note’ mai panin na langte khempeuh uh nawhkhiatna tawh na pu na pate uh tungah piak dingin TOPA in a ciamsa leitang hoih note in na luah theih nading uh le note na nopsak theih nadingun TOPA’ muhna-ah a man le a hoih nate na sem ding uh hi.</row>
		<row book="5" chapter="11" verse="1" tag="">[1] “Tua ahih ciangin TOPA na Pasian uh itin ama hong thuhilhna, a thukhamte, a ngeina kipte, a thupiakte na zui tawntung ding uh hi.</row>
		<row book="5" chapter="11" verse="13" tag="">[13] “ TOPA na Pasian uh itin, na lungsim khempeuh uh le na nuntakna khempeuh uh tawh ama na na sep nadingun tuni-a kong gen ama thupiaknate na zuih uhleh,</row>
		<row book="5" chapter="28" verse="1" tag="">[1] “Note in TOPA na Pasian uh thu mangin, tuni-a kong gen ama thupiakna khempeuh limtakin na zuih uhleh TOPA na Pasian un leitung minam dangte khempeuh sangin a lianzaw-in note hong bawl ding hi.</row>
		<row book="5" chapter="28" verse="9" tag="">[9] “Note in TOPA na Pasian uh hong thupiaknate zui-in ama lampi na tot uhleh amah in note tungah hong ciamsa bangin ama a dingin a siangtho mi dingin TOPA in note hong kipsak ding hi.</row>
		<row book="5" chapter="28" verse="13-14" tag="">[13] Note in tuni-a kong thugente limtakin zuihna tawh TOPA na Pasian uh thupiaknate mangin, tuni-a no kong thupiakna kammalte panin, pasian dangte’ na semin a bia dingin na pial kei nak-uhleh, TOPA in a makai-in note hong bawl ding a, mi’ nung zui-in hong bawl lo ding hi. Tunglam bekah na kah ding uh a, na nuaikiat ngei kei ding uh hi. [14] Note in tuni-a kong thugente limtakin zuihna tawh TOPA na Pasian uh thupiaknate mangin, tuni-a no kong thupiakna kammalte panin, pasian dangte’ na semin a bia dingin na pial kei nak-uhleh, TOPA in a makai-in note hong bawl ding a, mi’ nung zui-in hong bawl lo ding hi. Tunglam bekah na kah ding uh a, na nuaikiat ngei kei ding uh hi.</row>
		<row book="6" chapter="1" verse="8" tag="">[8] Hih thukham laibu na mangngilh ngei kei ding hi. A sunga kigelh thute khempeuh tawh kizui-in na gamtat theih nadingin sunlezanin na lungngaingai ding hi. Tua hileh na maa vang ding a, na nasep tangtung ding hi.</row>
		<row book="6" chapter="5" verse="6" tag="">[6] Bang hang hiam cih leh amaute in TOPA’ thu a ngaih lohna hangun Egypt panin a hong paikhia minam bup, galhang mite a sih khit dong kum sawmli sung sehnel gamah Israel mite lam pai uh hi. TOPA in amau’ tungah a piak dingin a pu a pate tungah a ciamsa bawngnawi le khuaizu tui bangin a luanna leitang a muhsak loh nading thu amaute tungah TOPA kiciam hi.</row>
		<row book="6" chapter="22" verse="2-5" tag="">[2] amaute kiangah, “ TOPA’ nasem Moses in note hong thupiak khempeuh zui-in, keimah in note kong thupiakna khempeuhah ka thu na hong mang khin uh hi. [3] Tuni dong hih hun saupi sung na sanggamte uh na nusia kei uh a, TOPA na Pasian uh hong sawlna limtakin zuih ding na ngaihsun uh hi. [4] Tu-in TOPA na Pasian un amaute tungah a ciamsa bangin na sanggamte uh tawlngakna pia hi. Tua ahih ciangin TOPA’ nasem Moses in note hong piak Jordan galkhat, note’ neihsa a omna leitang na inn uhah note ciah un. [5] TOPA’ nasem Moses in note hong piak thupiakna le thukham ahi, TOPA na Pasian uh it ding, ama lampi khempeuh zuih ding, ama thupiakte zuih ding, amah belh ding, le na lungsim khempeuh uh le na nuntakna khempeuh uh tawh ama na na sep ding uh limtakin ngaihsun un,” a ci hi.</row>
		<row book="9" chapter="15" verse="22" tag="">[22] Tua ciangin Samuel in, “ TOPA in meihal biaknate le biakpiaknate TOPA’ thu man’ ding zahin deih ahi hiam? En in, biakpiakna sangin thu man’ ding hoihzaw a, tuutal thaute sangin thu ngaih ding hoihzaw hi.</row>
		<row book="12" chapter="5" verse="12-14" tag="">[12] Israel tuite khempeuh sangin Damaskas gam a om Abana le Farpar gun tuite hoihzaw hi lo ahi hiam? Tuate’ sungah kisilin siang thei lo ding ka hi hiam?” a ci hi. Tua ahih ciangin amah kihei-in paikhia hi. [13] Ahih hangin a nasemte a nai-ah hong pai-in ama kiangah, “Ka topa aw, kamsangpa in na lian khat a sem dingin hong sawl hileh sem ding hi lo na hi hiam? Tua ahih ciangin amah in nang kiangah, ‘Kisil inla siang in,’ hong cih ciangin na hih ding bangzah ta-in kilawmzaw hi lo ahi hiam?” a ci uh hi. [14] Tua ahih ciangin Pasian mipa’ kamgen bangin amah paisukin Jordan gun sungah sagihvei kidiah hi. Tua ciangin a cilesa naupangno cilesa bangin a ngei bangkikin amah a siang hi.</row>
		<row book="12" chapter="18" verse="6" tag="">[6] Bang hang hiam cih leh amah in TOPA kiptakin len hi. Amah zuihna panin kihemkhia lo a, TOPA in Moses tungah a gen thupiaknate a zui hi.</row>
		<row book="15" chapter="7" verse="10" tag="">[10] Bang hang hiam cih leh Ezra in TOPA’ thukham sinin zuih ding, le Israel mite a hilh dingin amah kipia hi.</row>
		<row book="19" chapter="18" verse="44" tag="">[44] Ka thu a zak phetun amaute in hong mang pah uh a, gamdang mite in kei hong mai-et uh hi.</row>
		<row book="19" chapter="76" verse="11" tag="">[11] TOPA na Pasian’ tungah na thuciamnate uh pia unla, tuate khempeuh zui un. Leitung kumpite sangin a kihtakhuai zaw, uliante’ lungsim a niamkhiat, zahtak ding ahipa’ tungah, ama kiimah a om mi khempeuhte in letsong puak ta uh hen!</row>
		<row book="19" chapter="99" verse="7" tag="">[7] Amah in meii khuampi sung pan amaute tungah thu gen a, ama teci pannate le amah in amaute tungah a thukham piakte amaute in a zui uh hi.</row>
		<row book="19" chapter="103" verse="20" tag="">[20] Ama thugen a ngai, ama thu bangin a sem no a thahat, no ama vantung mite aw, TOPA phat un.</row>
		<row book="19" chapter="111" verse="10" tag="">[10] TOPA zahtakna pen pilna kipatna ahi hi. Ama thupiak a zuite khempeuh tungah thukhen siamna a pia hi. Amah phat tawntung ding ahi hi.</row>
		<row book="19" chapter="119" verse="2" tag="">[2] Ama thuhilhnate zui-in, a lungsim khempeuh uh tawh amah zongin, khialhna zong bawl loin, ama lampi a zuite, thupha ngah ahi hi.</row>
		<row book="19" chapter="119" verse="5" tag="">[5] Nangma ngeina kipte zuihna-ah ka gamtatna kip tahen.</row>
		<row book="19" chapter="119" verse="30-31" tag="">[30] Thuman lampi ka teel khin a, na biakna ngeina kipte ka deih hi. [31] TOPA aw, na thuhilhnate ka pom hi. Kei hong zahhuaisak kei in.</row>
		<row book="19" chapter="119" verse="44" tag="">[44] Nangma thu tatsat loin ka zui ngitnget ding hi.</row>
		<row book="19" chapter="119" verse="47-48" tag="">[47] Bang hang hiam cih leh ka deih nangma thupiakna zuih ding nuam ka sa hi. [48] Keima deih ahi na thupiakte ka zahtak a, na ngeina kipte ka lungngaingai ding hi.</row>
		<row book="19" chapter="119" verse="59-60" tag="">[59] Ka gamtatnate ka ngaihsun a, na ngeinate zuih ding ka kiciam hi. [60] Kei kinawhin, na thupiakte zuih ding ka zekai kei hi.</row>
		<row book="19" chapter="119" verse="100-102" tag="">[100] Khanghamte sangin thu ka telzaw hi. Bang hang hiam cih leh na thuhilhnate ka zui hi. [101] Na thu ka zuih theih nadingin gamtatsia khempeuh ka pelh hi. [102] Nangmah in hong hilh khin na hih manin na biakna ngeina kipte panin kei ka pial kei hi.</row>
		<row book="19" chapter="119" verse="112" tag="">[112] Nangma ngeina kipte ka sih mateng a zui tawntung dingin ka lungsim ka khensat hi.</row>
		<row book="19" chapter="119" verse="129" tag="">[129] Na thuhilhnate lamdang pha mahmah a, ka lungsim khempeuh tawh tuate ka zui hi.</row>
		<row book="19" chapter="119" verse="134" tag="">[134] Nangma thuhilhte ka zuih theih nadingin hong nengniamte’ kiang pan kei hong honkhia in.</row>
		<row book="19" chapter="119" verse="168" tag="">[168] Na thuhilhnate le na ngeina kip omte khempeuh hoihtakin ka zui a, ka gamtatna khempeuh nangmah in na hong mu hi.</row>
		<row book="19" chapter="143" verse="10" tag="">[10] Keima Pasian na hih manin nangma deih bangin a gamta dingin kei hong hilh in. Kei hong hehpih inla, lam phei-ah hong kha in.</row>
		<row book="20" chapter="1" verse="8-9" tag="">[8] Ka ta aw, na pa’ hong thuhilhna hoihtakin zui inla, na nu’ hong thugente ngai in. [9] Tua thuhilhnate in na gamtat hong hoihsak ding a, kizepna lukhu le kizepna khi bangin hong etlawmsak ding hi.</row>
		<row book="20" chapter="3" verse="1-2" tag="">[1] Ka ta aw, kong thuhilhte mangngilh kei inla, kong thugente phawk tawntung in. [2] Kong thuhilhte in na khan hong sausak ding a, hong daupaisak ding hi.</row>
		<row book="20" chapter="6" verse="20" tag="">[20] Ka ta aw, na pa’ hong gen bangin gamta inla, na nu’ hong thuhilhnate mangngilh kei in.</row>
		<row book="20" chapter="10" verse="8" tag="">[8] Mipilte in thuhilhna mang a, a hai paute in lungkhamna tuak hi.</row>
		<row book="20" chapter="10" verse="17" tag="">[17] Kihilhna manna nuntak lampi zuihna hi a, hilhna man’ nop lohna lampi lauhuai zuihna ahi hi.</row>
		<row book="20" chapter="12" verse="1" tag="">[1] Pilna a deihte, kithuhilh ding ut uh a, kitai ding ut lohna pen haina ahi hi.</row>
		<row book="20" chapter="13" verse="13" tag="">[13] Thu kihilh ding ut lohna pen siat ding utna hi a, thu kihilhna zuihna pen lungnopna ahi hi.</row>
		<row book="20" chapter="13" verse="18" tag="">[18] Thukihilhna a zui lo mi in zawnna le mindaina ngah a, thukihilhna a zui mi in minphatna le pahtawina a ngah hi.</row>
		<row book="20" chapter="15" verse="5" tag="">[5] A pa’ hilhna a ngai nuam lote mihai hi a, hilhna a mang nuamte mipil ahi hi.</row>
		<row book="20" chapter="15" verse="10" tag="">[10] A gamta khial mite nakpitakin kithuhilh a, thukihilhna a mang nuam lote in sihna thuak ding uh hi.</row>
		<row book="20" chapter="15" verse="32" tag="">[32] Kihilh ding a ut lote amahmah a kisusia hi a, kithuhilh ding a utte pil semsem ding hi.</row>
		<row book="20" chapter="16" verse="20" tag="">[20] Thuhilhna a mang mite a maa vang ding a, TOPA a muang mite a lung dam ding hi.</row>
		<row book="20" chapter="19" verse="20" tag="">[20] Thu kigente ngai-in hong kihilhte mang lecin mai lamah na pil ding hi.</row>
		<row book="21" chapter="12" verse="13" tag="">[13] Hih thute khempeuh banah gen ding thu khat bek om hi. Mihing hong kipiansakna a thu bulpi pen in: Pasian zahtakna le a thupiakte manna ahi hi.</row>
		<row book="23" chapter="1" verse="19-20" tag="">[19] Note in utna lungsim nei-in thu na man’ nak-uhleh lei pana piang a gah hoihte na ne ding uh hi. [20] Ahih hangin note in kei hong nialin na hong lehdo uhleh namsau in note hong vatmai ding hi. Bang hang hiam cih leh TOPA in hih thu gen khinzo hi,” a ci hi.</row>
		<row book="24" chapter="7" verse="23" tag="">[23] Ahih hangin, ‘Ka thu hong mang un; tua hileh note’ Pasian ka hi ding a, note pen ka mite na hi ding uh hi. Note a dingin a hoihzawk nadingin na khempeuhah kong thupiak bang na zui un,’ ci-in thu ka pia zaw hi.</row>
		<row book="33" chapter="6" verse="8" tag="">[8] Mun khempeuhah a om no mihingte aw, TOPA in a hoih nate hong gen khinzo hi. TOPA in note tung panin hong kalh thu in: Thuman thutang sem ding a, itna kip nei tawntungin, kiniamkhiatna tawh Pasian’ thu man’ ding ahi hi.</row>
		<row book="39" chapter="2" verse="2" tag="">[2] Na gamtatna uh tawh kei nong zahtak ding uh hi. Ka thugente ngai loin, thupi takin na lak kei uhleh note tungah samsiatna ka hong tungsak ding a, siampi hihna tawh na ngah uh thuphate tungah samsiatna ka tungsak ding hi. A taktakin ci lehang, note in ka thupiaknate thupi lak lo na hih manun na thupha ngahte uh tungah samsiatna ka tungsakzo hi.</row>
		<row book="39" chapter="4" verse="2" tag="">[2] Ahi zongin ka thu a hong mang note tungah dikna ni hong taang ding a, tua in nizang bangin note tungah cidamna hong tun ding hi. Bawng khumna panin a kikhah bawngnote bangin suakta-in nuam na sa ding uh hi.</row>
		<row book="40" chapter="9" verse="9" tag="">[9] Tua lai mun panin Jesuh a paikhiat ciangin siahdongpa Matthai a zumah tu-in a om mu a, “Hong zui in,” a cih leh amah zong dingin a zuipah hi.</row>
		<row book="40" chapter="21" verse="6" tag="">[6] Nungzui tegel zong Jesuh sawl bangin va pai uh hi.</row>
		<row book="41" chapter="2" verse="14" tag="">[14] Tua bangin a paina-ah Alfeas tapa Levi, a siahdonna zumah tu-in a om a mu hi. Jesuh in ama kiangah, “Kei hong zui in,” a ci hi. Levi zong dingin Jesuh’ nung a zuipah hi.</row>
		<row book="42" chapter="6" verse="46-48" tag="">[46] “Bang hangin, ‘Topa aw, Topa aw,’ hong ci napi-in ka hong gente zui lo na hi uh hiam? [47] Ka kiangah hong pai a, ka thuhilhna za-in a zuite khempeuh pen kua tawh kibang hiam cih leh, [48] suang tungah inn lamin, a khuamkua ding suangsung thukpi tak to-in a phut pa tawh kibang hi. Tui a khan ciangin tui in tua inn a nawk hangin limtakin kilam ahih manin susia zo lo hi.</row>
		<row book="42" chapter="10" verse="27" tag="">[27] Amah in, “Na Topa Pasian na lungsim khempeuh, na nuntakna khempeuh, na hatna khempeuh, le na pilna khempeuh tawh na it inla, nangmah na ki-it bangin na vengte na it in,” ci-in kigelh hi, ci-in a dawng hi.</row>
		<row book="42" chapter="11" verse="28" tag="">[28] Ahi zongin Jesuh in, “Pasian’ thu za-in a zuite hamphazaw lai hi,” ci-in a dawng hi.</row>
		<row book="43" chapter="3" verse="36" tag="">[36] Tua ahih manin Tapa a um mi peuhmah nungta tawntung ding a, Tapa’ thu a mang lote in nuntak mu lo ding a, amaute tungah Pasian heh tawntung ding hi,” a ci hi.</row>
		<row book="43" chapter="5" verse="30" tag="">[30] “Keima thu guak tawh ka hihtheih bangmah om lo hi. Pasian’ hong genna bang bekin thu ka khen hi. Keima ut bangin sem loin kei hong sawl pa’ deih bangin sem ka hih manin ka thukhenna thuman hi.</row>
		<row book="43" chapter="8" verse="31" tag="">[31] Tua ahih manin amah a um Jew mite kiangah Jesuh in, “Ka thuhilhnate na zuih paisuak nak-uhleh ka nungzui taktakte na hi ding uh hi.</row>
		<row book="43" chapter="8" verse="51" tag="">[51] A mantakin ci lehang, keima thuhilhna a zui peuhpeuh si nawn lo ding hi,” ci-in a dawng hi.</row>
		<row book="43" chapter="13" verse="17" tag="">[17] Hih thu thei-in na zuih uhleh na lung uh nuam mahmah ding hi.</row>
		<row book="43" chapter="14" verse="15" tag="">[15] Tua ciangin Jesuh in, “Kei na hong it uhleh ka thupiakte zong na zui ding uh hi.</row>
		<row book="43" chapter="14" verse="21" tag="">[21] Keima thupiakte sangin a zuite in keimah hong it ahi uh hi. Kei hong it mite pen ka Pa in zong it ding a, keimah in zong itin amaute tungah ka kilang ding hi,” a ci hi.</row>
		<row book="43" chapter="14" verse="23" tag="">[23] Jesuh in, “Kei hong itte in ka thu zui ding uh hi. Ka Pa in zong it ding a, ka nihun tua mite kiangah pai-in amaute tawh ka omkhawm ding uh hi.</row>
		<row book="43" chapter="14" verse="31" tag="">[31] Ahi zongin leitung mite in Pa Pasian ka itna thu a theih nadingun Pa’ vaihawmna bangbangin a gamta ding ka hi hi. Tua ahih manin kithawi un; hih lai mun panin paikhia ta ni,” a ci hi.</row>
		<row book="43" chapter="15" verse="10" tag="">[10] Ka Pa’ hong thupiakte zui-in ama itna sungah ka om mah bangin note in zong ka thupiaknate na hong zuih uhleh ka itna sungah a om na hi ding uh hi.</row>
		<row book="43" chapter="15" verse="14" tag="">[14] Ka hong thupiak bangin na gamtat uhleh ka lawmte na hi uh hi.</row>
		<row book="43" chapter="17" verse="4" tag="">[4] Nangmah in sep dingin na hong piak nasep khempeuh sem khinta ka hih manin leitungah na min a thangsak ka hi hi.</row>
		<row book="44" chapter="5" verse="29" tag="">[29] Ahi zongin Peter le sawltak dangte in, “Mite’ thu sangin Pasian’ thu ka mangzaw ding uh hi.</row>
		<row book="45" chapter="1" verse="5" tag="">[5] Minam khempeuh in ama thu umin a zuihtheih nadingun Khrih hangin sawltak nasep sep theih nading hamphatna thu Pasian in Khrih’ na sep nadingin kote a hong pia hi.</row>
		<row book="45" chapter="2" verse="13" tag="">[13] Thukham zakna bek hangin Pasian tawh kipawlna a piang hi lo a, thukham sunga Pasian’ genna bangin a gamtate bek Pasian tawh a kipawl thei ahi hi.</row>
		<row book="45" chapter="6" verse="16-17" tag="">[16] Mi khatpeuh’ thu a mang dingin ama khut sungah na kipiak uh ciangin a thu na mante uh’ sila na hi uh hi. Mawhna na bawl uhleh sihna a thuak ding na hi uh a, thumangin na om uhleh Pasian tawh pawlkhat a suak ding na hi uh hi. [17] Nidangin silate bangin mawhna’ thu a mang hinapi-in, tu-in note tungah a hong kipia thuhilhna kipte, na lungsim khempeuh uh tawh zui na hih manun Pasian tungah i lungdam mahmah hi.</row>
		<row book="45" chapter="8" verse="14" tag="">[14] Pasian’ Kha Siangtho in a makaih mite, Pasian’ tate ahi uh hi.</row>
		<row book="45" chapter="8" verse="28" tag="">[28] Ama deihna bang a sem dingin Pasian in a hong sap, amah a it eite a dingin na khempeuh a hoihlamin piangsak hi, ci-in i thei hi.</row>
		<row book="45" chapter="13" verse="1" tag="">[1] A kuamah peuh in hong ukte’ thu na mang ciat un. Bang hang hiam cih leh Pasian’ thukimpih lohin kuamah in ukna thu nei lo hi; ukna thu nei i cih mite pen Pasian’ koih mite ahi hi.</row>
		<row book="46" chapter="11" verse="2" tag="">[2] Note in kei hong phawk tawntungin ka hong hilh thu khempeuh zui na hih manun ka hong phat mahmah hi.</row>
		<row book="47" chapter="10" verse="5" tag="">[5] Mite’ ngaihsutna a man lote ka thalnial gawpzo uh a, Pasian’ thu theih nading a khaktan thei nate ka susiagawp uh a, mi khempeuh’ ngaihsutna zo gawpin Khrih’ thu a mang dingin ka bawl uh hi.</row>
		<row book="48" chapter="5" verse="16" tag="">[16] Note kiangah ka hong gen thu in: Kha Siangtho’ hong sawlna bangin gamta unla, na pumpi uh utna bangin gamta kei un.</row>
		<row book="49" chapter="2" verse="10" tag="">[10] Eite a hong bawlpa pen Pasian hi a, Jesuh Khrih tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite’ omzia dingin a na ngaihsut kholhsa ahi hi.</row>
		<row book="49" chapter="5" verse="6" tag="">[6] Hih bang mawhnate i bawl hangin phamawh kei, ci-in a mawk gen mite’ khemsa-in ta kei un. Pasian thu mang loin hih bangin a gamta mite in Pasian’ hehna a thuak ding uh ahi hi.</row>
		<row book="49" chapter="5" verse="21" tag="">[21] Khrih na zahtakna uh hangin na thu uh na kimang tuak un.</row>
		<row book="49" chapter="6" verse="1-2" tag="">[1] Tate aw, na nu na pate uh thu na man ding uh Khristian ngeina hi a, ahi ding mah ahi hi. [2] Thupiakna a lian khat in, “Na nu le na pa zahtak in,” cihna hi a, khapna thu tawh kizom pahin, “Zahtak lecin nang a dingin thu hong hoihin, leitungah na khan a sau ding hi,” na ci pah hi.</row>
		<row book="49" chapter="6" verse="5" tag="">[5] Silate aw, launa le linna tawh na leitung tote uh thu mang unla, Khrih’ na na sep uh mah bangin lungsim takpi tawh na na sepsak un.</row>
		<row book="50" chapter="2" verse="12" tag="">[12] Tua ahih ciangin ka hong it sanggamte aw, note tawh ka hong omkhawm lai-in ka thu na hong man’ tawntung uh mah bangin, tu-in note tawh ka hong omkhawm loh hun ciangin zong ka thu na hong man’ ding uh thupizaw lai hi. Pasian kihtakna le zahtakna tawh na maa uh nawt unla, amah in note hong hotkhiatna thu a cingtaak suaksak un.</row>
		<row book="51" chapter="3" verse="20" tag="">[20] Tate aw, na nu na pate uh thu man’ tawntung ding pen na Khristian nasep uh ahi hi. Tua bang thumanna in Pasian lungdamsak hi.</row>
		<row book="51" chapter="3" verse="22" tag="">[22] Silate aw, thu khempeuhah na leitung topa uh thu na mang un. Amau’ hong pahtak ding deihna tawh a hong muh sung bekin a hoihtatte hi kei unla, Topa na zahtakna uh hangin lungsim tak tawh gamta un.</row>
		<row book="54" chapter="6" verse="14" tag="">[14] I Topa Jesuh hong kilatkik Ni dongin paubaanna le mawhsakna om hetloin nang hong kipia thute na zui in.</row>
		<row book="56" chapter="3" verse="1" tag="">[1] Na mite in hong uk kumpite le aana neite’ thu mangin, thuhoih khempeuh a sem dingin a kigingsa-in a om ding uh phawksak inla,</row>
		<row book="58" chapter="5" verse="8-9" tag="">[8] Amah, Pasian’ Tapa hinapi-in a thuakna tawh thumang ahih theih nading a na kisin hi. [9] Tua bangin a cingtaak mi a suahkhit ciangin ama thu a mang mite khempeuh a dingin tawntung hotkhiatna a kipatna hong suak a,</row>
		<row book="58" chapter="11" verse="7-8" tag="">[7] Noah in zong a upna hang mah tawh mailam a thupiang ding a muh theih lohpi mahin Pasian’ thugenna na mang a, teembaw khat bawlin a innkuanpihte tawh na suakta hi. Hih bangin a gamtatna tawh leitung midangte a mawh ahihna kilangsak a, a upna hangin mihoih hihna thu Pasian kiang panin a ngah hi. [8] Pasian in ama tungah piak dingin a ciam leitangah Abraham a pai dingin a sap lai-in Abraham in Pasian’ sapna a manna pen a upna hang mah ahi hi. A pai nading mun nangawn thei lopi-in a gam le a lei nusia-in a ding khia hi.</row>
		<row book="58" chapter="13" verse="17" tag="">[17] Na makaite uh thu na mang unla, a genna uh bangin na gamta un. Pasian kiangah amaute in a nasepnate uh a pulak ding uh ahih manin tawlnga loin note hong lunghimawh tawntung uh hi. Amaute’ thu mang le-uhcin a nasepna uhah lungdam mahmah ding uh a, mang kei le-uhcin dah pipi-in na sem ding uh hi. Dah pipi-in a nasepna uh note a dingin zong phattuamna a om tuan hi lo hi.</row>
		<row book="59" chapter="1" verse="23" tag="">[23] Mi khat in thu a zak bek tawh maisakin a zakna bangin a zuih kei leh limlangah a maitang a ki-en mipa tawh kibang bek hi.</row>
		<row book="59" chapter="2" verse="10" tag="">[10] Mi khatpeuh in thukham dang khempeuh a zuih hangin khat a khialh nakleh a vekpi-in a khial mah ahi hi.</row>
		<row book="59" chapter="2" verse="20" tag="">[20] Lawmte aw, gamtatna in a zui lo upna pen a hawmpi ahihna thu ka hong lak ding hi.</row>
		<row book="59" chapter="2" verse="24" tag="">[24] Tua ahih manin, mi khatpeuh in a upna bek tawh hi loin, a sepna tawh a kizuih ciangin Pasian tawh kipawl theihna ngah pan ahihna thu na thei uh hi.</row>
		<row book="59" chapter="4" verse="7" tag="">[7] Tua ahih manin Pasian’ thu na mang un. Dawimangpa na nial un. Nial le-uhcin no kiang panin taikhia ding hi.</row>
		<row book="60" chapter="1" verse="2" tag="">[2] Pa Pasian in ama ngimnasa bangin note hong teel a, note in Jesuh Khrih’ thu mangin, ama sisan tawh sianthona a ngah dingin a Kha Siangtho tawh note mi siangtho-in a hong bawl hi. Note tungah hehpihna le nopsakna thupha hong tam tun semsem tahen.</row>
		<row book="60" chapter="1" verse="14-15" tag="">[14] Pasian’ thu na mang unla, na theih nai loh uh hun lai-in na gamtat ngei uh bangin na gamta nawn kei un. [15] Note a hong sampa a siangtho ahih mah bangin note zong na gamtatna khempeuh uhah na siangtho un.</row>
		<row book="60" chapter="2" verse="14" tag="">[14] a gamtat siate gim pia-in, a gamtat hoihte a pahtawi dingin kumpipa in a sawl thuneite khempeuh’ thu ahi zongin na mang un.</row>
		<row book="60" chapter="2" verse="18" tag="">[18] Nasemte aw, na tote uh thu na mang un. A thudik a migi na tote bek uh a zahtak hi loin a gilo na tote uh thu zong na mang un.</row>
		<row book="60" chapter="5" verse="5" tag="">[5] Tua mah bangin no khangnozaw deuhte in zong a khanghamte’ thu na mang un. Lai Siangtho in, “Pasian in a kiphasak mite nial a, a kiniamkhiat mite a hehpih hi,” a cih mah bangin na vekpi-un kiniamkhiatna puan bangin silhin, khatlekhat na na kisepsak un.</row>
		<row book="62" chapter="2" verse="5-6" tag="">[5] Ahi zongin ama thu a zui mite pen Pasian a itna a kicingtaak taktak mi ahi hi. Hih bangin i gamtat leh Pasian tawh a kipawl taktak ihihna i thei hi. [6] Pasian tawh ka kipawl hi, a ci mi khempeuh, Jesuh Khrih a gamtat bangin a gamtat ding ahi hi.</row>
		<row book="62" chapter="2" verse="17" tag="">[17] Leitung nate le leitung deihnate a beibei ding hita a, ahi zongin Pasian’ deihna bangin a gamta mite pen kip tawntung ding hi.</row>
		<row book="62" chapter="3" verse="22" tag="">[22] Ama thupiaknate zui-in ama lungkim nadingin gamta ihih manin ama kiang panin i nget peuhpeuh i ngah hi.</row>
		<row book="62" chapter="5" verse="2-3" tag="">[2] Pasian itin ama thupiakte i zuihna tawh Pasian tate a it ihihlam i kithei ding hi. [3] Pasian i it ciangin ama thupiakte a zui ihi hi. Eite a dingin ama thupiakte zuih ding a haksa lua hi lo hi.</row>
		<row book="63" chapter="1" verse="6" tag="">[6] Itna thu ka hong gen ciangin Pasian’ thupiakte zui ding cihna ahi hi. A kipat cil a kipan na zaksa uh ahi hih thupiakna pen na khan tawntungun zui-in itna na nei ta un.</row>
		<row book="63" chapter="1" verse="9" tag="">[9] Khrih’ thuhilhna zui loin a khengvalin a pai mite pen Pasian tawh a kipawl lo ahi hi. Ahi zongin a thuhilhna a zuite pen Pa Pasian le a Tapa tawh a kipawl ahi uh hi.</row>
		<row book="66" chapter="14" verse="12" tag="">[12] Pasian’ thupiakna zui-in Jesuh tungah a citak Pasian’ mite a dingin thuakzawhna kisam hi.</row>
		<row book="66" chapter="22" verse="7" tag="">[7] Jesuh in, “Kei a hong pai baihta ding ka hi hi. Hih laibu sunga kigelh thu a zui mite mi hampha ahi hi,” a hong ci hi.</row>
	</category>
	<category id="122">
		<row book="1" chapter="18" verse="27" tag="">[27] Abraham in thu gen leuleu a, “En in, leivui le vut bang ahi lel keimah in TOPA’ tungah thu kong gen ngamna hong maisak in.</row>
		<row book="2" chapter="34" verse="28-29" tag="">[28] Tua lai-ah sun sawmli le zan sawmli sung TOPA tawh Moses om a, tua hun sungteng anletui a ne kei hi. Amah in suangpek tungah thuciamna kammalte ahi thupiak sawmte a gelh hi. [29] A khut sungah thuciamna suangpek nih tawh Sinai Mual tung panin Moses hong paisuk ciangin, Pasian tawh amah kiho khin ahih manin a maitang vun a taan lamtak Moses in thei lo hi.</row>
		<row book="10" chapter="3" verse="35" tag="">[35] Tua ciangin ni a omlai-in an ne dingin David a zol dingin mi khempeuh hong pai uh a, ahih hangin David kiciamin, “Ni a tum matengin an ahi a, na khat peuhpeuh ahi zongin ka ciap taak leh Pasian in kei hong dawm kei ta hen!” a ci hi.</row>
		<row book="11" chapter="3" verse="10" tag="">[10] Solomon’ thungetna in TOPA lungkimsak hi.</row>
		<row book="11" chapter="19" verse="8" tag="">[8] Tua ciangin amah tho a, an ne-in tui dawn a, tua an thahatna tawh Pasian’ mual Horeb ciang dong sun sawmli le zan sawmli sung a pai hi.</row>
		<row book="13" chapter="4" verse="10" tag="">[10] Jabez in Israel Pasian tungah thu ngen a, “Kei thupha hong pia-in ka gamgi hong keeksak in. Kei hong ompih inla, siatna khatpeuh in kei hong gimsak loh nadingin hong kem in,” a ci hi. Tua ciangin Pasian in ama ngetna pia hi.</row>
		<row book="14" chapter="7" verse="1" tag="">[1] Solomon a thunget a tawp ciangin, vantung panin meikuang hong paisukin meihal biakna le biakpiaknate kangtum a, tua ciangin TOPA’ minthanna vang biakinn sung hong dim hi.</row>
		<row book="14" chapter="7" verse="14" tag="">[14] keima minin a kisam ka mite amau mahmah kiniamkhiatin, thu ngenin ka mai hong zong a, amau’ gitlohnate panin a kihei uhleh, keimah in vantung panin ka za ding a, amaute’ khialhna maisakin a leitang uh ka hoihsakkik ding hi.</row>
		<row book="15" chapter="10" verse="6" tag="">[6] Tua ciangin Pasian’ biakinn panin Ezra paikhia-in Eliashib’ tapa Jehohanan’ omna inndei-ah pai-in tua lai-ah a giak hi. Salsuahna pan a hong ciahkik mite’ khialhna hangin dah ahih manin amah in anletui ne zo lo hi.</row>
		<row book="19" chapter="4" verse="1" tag="">[1] A thuman ka Pasian aw, ka hong sap ciangin hong dawng in. Gimna ka thuak ciangin nopsakna nong pia hi. Kei hong hehpih inla, ka thungetna hong za in.</row>
		<row book="19" chapter="5" verse="3" tag="">[3] TOPA aw, zingsang simin ka aw nong za a, zingsang simin nangma a dingin biakna bawlin kong ngak hi.</row>
		<row book="19" chapter="18" verse="6" tag="">[6] Ka gimna-ah TOPA ka sam a, ka Pasian’ tungah huhna ngenin ka kiko hi. Amah in a biakinnpi panin ka aw hong za a, amah ka kohna aw in ama bilte va banto hi.</row>
		<row book="19" chapter="19" verse="14" tag="">[14] TOPA, ka belh suangpi le keimah hong tankhia pa aw, ka kammal le ka lungsim ngaihsutnate nangma muhna-ah a sanhuai suaksak ta in!</row>
		<row book="19" chapter="27" verse="4" tag="">[4] TOPA’ tung panin na khat ka ngen khin a, tua ngenin ka zon ding pen: TOPA’ inn sungah ka khan tawntungin om ding, TOPA’ hoihna et ding le ama biakinn sungah thu dot dingte ahi hi.</row>
		<row book="19" chapter="31" verse="5" tag="">[5] Nangma khut sungah keimah kong ki-ap hi. TOPA, a thuman Pasian aw, keimah na hong hon ding hi.</row>
		<row book="19" chapter="34" verse="17" tag="">[17] Huhna a ngen dingin thumante a kiko ciangin TOPA in za a, a haksatna khempeuh panun amaute a honkhia hi.</row>
		<row book="19" chapter="37" verse="5" tag="">[5] TOPA tungah na vai teng ap in. Amah muang in; amah in hong sem ding hi.</row>
		<row book="19" chapter="42" verse="8" tag="">[8] TOPA in sun tawntungin a itna kip hong lak a, zan hun ciangin nuntakna a hong pia Pasian’ tungah thungetna la ka sa hi.</row>
		<row book="19" chapter="50" verse="15" tag="">[15] Haksat hun ciangin keima tungah hong ko un. Note kong honkhia ding a, note in keima min nong thangsak ding uh hi,” a ci hi.</row>
		<row book="19" chapter="55" verse="22" tag="">[22] TOPA tungah na vangik nga in, amah in hong huh ding hi. Amah in mi thumante kilingsak ngei lo ding hi.</row>
		<row book="19" chapter="66" verse="17" tag="">[17] Ama tungah huhna ngenin nakpitakin ka kiko a, lasakna tawh amah ka phat hi.</row>
		<row book="19" chapter="109" verse="4" tag="">[4] Amaute ka itna, amaute a dingin thu ka ngetsakna nangawn amaute in hong thukna-in kei hong mawhsak uh hi.</row>
		<row book="19" chapter="118" verse="5" tag="">[5] Ka cihmawhna-ah TOPA ka sam a, TOPA in hong dawngin mun tanzau-ah hong koih hi.</row>
		<row book="19" chapter="139" verse="14" tag="">[14] Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi.</row>
		<row book="19" chapter="141" verse="2" tag="">[2] Ka thungetna pen na mai-ah paknamtui bangsak inla, ka khutte ka laptohna pen nitak biakpiakna bangsak in.</row>
		<row book="19" chapter="143" verse="1" tag="">[1] TOPA aw, ka thungetna hong za inla, kong thumnate hong ngai in. Na thumanna le na thutakna tawh kizui-in kei hong dawng in.</row>
		<row book="19" chapter="145" verse="18" tag="">[18] Amah a sam mi khempeuh kiangah TOPA nai om a, lungsim takpi tawh a sam mi khempeuh kiangah amah nai om hi.</row>
		<row book="20" chapter="15" verse="29" tag="">[29] TOPA in midikte’ thungetna ngai a, migilote’ thungetna thudon lo hi.</row>
		<row book="20" chapter="28" verse="9" tag="">[9] Mi khat in thukham a zuihnop kei leh ama thungetna nangawn Pasian in zakthadahhuai sa hi.</row>
		<row book="23" chapter="58" verse="4" tag="">[4] Note in a kitawng ding, a kilai ding, gitloh gamtatin, khuttum tawh a kitum ding bekin an na tang uh hi. Hih bang lelin antanna tawh na thungetna uh hong kingai ding ahi hiam?</row>
		<row book="23" chapter="58" verse="7-10" tag="">[7] Na an uh a gilkialte tawh nekhawm unla, inn nei lo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hi lo na hi uh hiam? [8] Tua ciangin ka maipha pen phalvaktung hong bang ding a, note’ tungah hong taangkhia ding hi. Manlang takin na liammate uh hong dam ding hi. Note hong ompih tawntungin note kong hon ding a, na nung na mai uhah ka hong dal ding hi. [9] Tua ciangin nong thungetna uh ka hong pia ding a, nong sap uh ciangin ka hong dawng ding hi. Mi bawlsiatnate khawlin, mi simmawhna le kam gilo na paunate uh na khawl uh a, [10] gilkial mite an pia-in, kisapna a nei mite tungah a kisapnate na piak uhleh na kimkot uha khuamial pen khuavak hong suak ding a, na lungzinna uh nitaang hong bang ding hi.</row>
		<row book="23" chapter="65" verse="24" tag="">[24] Amaute in hong sap ma-in ke’n ka dawng ding a, amaute in thu a gen laitakin ke’n ka za ding hi.</row>
		<row book="24" chapter="29" verse="12" tag="">[12] Tua hun ciangin note in kei hong samin, hong pai-in thu nong ngen ding uh a, ke’n zong kong dawng ding hi.</row>
		<row book="24" chapter="33" verse="3" tag="">[3] Kei nong sap leh kong dawngkik ding a, na theih ngei nai loh a ki-imcip thu lianpite kong gen ding hi.</row>
		<row book="27" chapter="2" verse="23" tag="">[23] Nang pen ka pu ka pate’ Pasian na hi a, ka hong phat a, ka hong zahtak hi. Nangmah in pilna le thahatna na hong piazo hi. Ka thungetna nong za a, kumpipa kianga ka gen ding thu nong lakzo hi,” a ci hi.</row>
		<row book="27" chapter="6" verse="10" tag="">[10] Tua bang thupiakna lai kihawmkhia khinzo ta hi, ci-in Daniel in a theih ciangin a inn-ah a ciah hi. A inn dawl tungnungah Jerusalem lam a nga tawlet thum a om hi. Tua laitakah tawlet honsa-in a hih ngei bangin khukdinin ni khatin thumvei ta Pasian kiangah thu a ngen hi.</row>
		<row book="27" chapter="6" verse="18-20" tag="">[18] Kumpipa a inn-ah ciahkik a, tua zan tawntung an ngawlin gualnopna zong a bawl kei hi. Tua zanin a ihmu thei peuhmah kei hi. [19] Zingsang khuavaktung phetin kumpipa tho-in humpinelkai kikhumna-ah a va paipah hi. [20] Humpinelkai kikhumna a tun dektak laitakin aw ling kawmin, “Daniel, a nungta Pasian’ nasempa! Thuman takin na biak tawntung na Pasian in humpinelkai kamsung panin a hong honkhia thei hiam,” ci-in a kiko hi.</row>
		<row book="27" chapter="9" verse="2-4" tag="">[2] Amah kumpi a suah a kum masa kumin keimah Daniel in, TOPA in kamsang Jeremiah tungah Jerusalem kum sawmsagih sung kisia ding hi, ci-in a genna thu ngaihsunin biakna laibute ka sim hi. [3] An ngawlin, puanhampi silhin, vut lakah tu-in, Topa’ kiangah deih takin thu ka ngen hi. [4] TOPA ka Pasian’ kiangah thu ngenin ka mite’ mawhna ka pulak hi. Keimah in, “Topa Pasian aw, nang na lian a, ka hong zahtak uh hi. Nang na thuman a, na thuciamna le na thupiakna a mangte le a hong itte a tawntungin na it hi.</row>
		<row book="27" chapter="10" verse="12" tag="">[12] Tua ciangin amah in, “Daniel aw, lau kei in. Kiniamkhiat dingin na lungsim na khensat masak pen ni a kipan, tua thu na theihtheih nadingin Pasian in na thungetna a hong zazo hi. Na thungetna bang a hong pia dingin ka hong pai hi.</row>
		<row book="40" chapter="5" verse="44" tag="">[44] Ahi zongin ke’n note kiangah kong genin-ah: Na galte uh na it unla, no hong bawlsiate a dingin thu na ngetsak un.</row>
		<row book="40" chapter="6" verse="6-8" tag="">[6] Ahi zongin thu na nget uh ciangin na innsung uhah tumin kong khak unla, na muh theih loh uh na Pa uh kiangah na ngen un. Tua hileh kuama muh lohin na gamtatna uh a hong mu na Pa un note’ tungah thaman hong pia ding hi. [7] “Thu na nget uh ciangin i thunget sau leh Pasian in hong pia deuh ding hi, ci-in a ngaihsun Gentail mite bangin khiatna a nei tum lo kam tampi na luilui kei un. [8] Tua na thunget ma nangawnun na Pa un note’ kisapna teng hong theikhin ahih manin Gentail mite na bang kei un.</row>
		<row book="40" chapter="6" verse="6-13" tag="">[6] Ahi zongin thu na nget uh ciangin na innsung uhah tumin kong khak unla, na muh theih loh uh na Pa uh kiangah na ngen un. Tua hileh kuama muh lohin na gamtatna uh a hong mu na Pa un note’ tungah thaman hong pia ding hi. [7] “Thu na nget uh ciangin i thunget sau leh Pasian in hong pia deuh ding hi, ci-in a ngaihsun Gentail mite bangin khiatna a nei tum lo kam tampi na luilui kei un. [8] Tua na thunget ma nangawnun na Pa un note’ kisapna teng hong theikhin ahih manin Gentail mite na bang kei un. [9] Tua ahih manin thu na nget uh ciangin hih bangin na ngen un: ‘Vantunga om kote’ Pa aw, na min siangtho kizahtak hen. [10] Na ukna hun hong tung hen la, vantung bangin leitungah zong na deih bangin kigamta hen. [11] Nisim khamkhop an hong pia in. [12] Kote tungah a hong mawhte mawh maisakna ka neih bangun ko’ mawhna zong hong maisak in. [13] Ze-etna lian hong thuaksak ke’n. Gilo’ kiang pan hong honkhia in,’ (Uk zawhna, vangliatna, minthanna, na nei tawntung hi. Amen.) ci-in na ngen ding uh hi.</row>
		<row book="40" chapter="7" verse="7-8" tag="">[7] “Ngen un; na nget uhleh hong kipia ding hi. Zong un; na zon uh leh na mu ding uh hi. Kongkhak na kiu un; na kiuh uhleh hong kihon ding hi. [8] Bang hang hiam na cih uhleh a ngente khempeuh in ngah ding uh a, a zongte khempeuh in mu ding uh a, a kiute khempeuh a’ ding kong kihon ding hi.</row>
		<row book="40" chapter="7" verse="11" tag="">[11] Note mihoih lo hinapi-in na tate uh tungah na hoih piak ding ngaihsun thei na hih uhleh vantungah a om na Pa un a ngen mite tungah na hoihte hong piazaw mahmah ding hi lo ahi hiam?</row>
		<row book="40" chapter="17" verse="21" tag="">[21] Thungetna le antanna tawh lobuang, thudang tawh hih bangte kihawlkhia thei lo hi,” ci-in a dawng hi.</row>
		<row book="40" chapter="18" verse="19-20" tag="">[19] Leitungah note nih thukimin na nget uh na khat peuhpeuh, vantungah a om ka Pa in hong pia ding hi. [20] Bang hang hiam cih leh keima minin mi nih le thum bek nangawn a kikhopna peuhpeuhah kei ka om hi,” a ci hi.</row>
		<row book="40" chapter="21" verse="22" tag="">[22] Upna na neih nak-uhleh na nget peuhpeuh uh na ngah ding uh hi,” a ci hi.</row>
		<row book="40" chapter="26" verse="36" tag="">[36] Tua ciangin Jesuh a nungzuite tawh Gethsemane a kici munah pai-in amaute kiangah, “Hua lamah pai-in thu ka va nget kal sungteng hih lai-ah na om un,” a ci hi.</row>
		<row book="40" chapter="26" verse="41" tag="">[41] Ze-etna-ah na puk khak loh nadingun thu ngen un. Lungsim in ze-etna nang nuam napi-in pumpi in nangzo lo hi,” a ci hi.</row>
		<row book="41" chapter="9" verse="28-29" tag="">[28] Innsungah Jesuh a tumkhit ciangin a nungzuite in, “Bang hangin kote in dawi hawlkhia thei lo ka hi uh hiam?” ci-in a dongsim uh hi. [29] “Thungetna simloh a dang in hih bangte hawlkhia thei lo hi,” ci-in Jesuh in a dawng hi.</row>
		<row book="41" chapter="11" verse="24-25" tag="">[24] Tua ahih manin note kiangah kong genin-ah: Na khat peuhpeuh na nget uh ciangin ngah ding ci-in um un; tua hileh na nget peuhpeuh uh na ngah ding uh hi. [25] Thungen dingin na din uh ciangin midang tungah na hehna uh a om khat peuhpeuh maisak un; tua hileh vantungah a om na Pa un note’ mawhna hong maisak ding hi.</row>
		<row book="42" chapter="4" verse="2" tag="">[2] Dawimangpa in ni sawmli sung a ze-et hi. Tua hun sung Jesuh in bangmah ne lo a, tua ze-etna hun a bei ciangin a gil kial mahmah hi.</row>
		<row book="42" chapter="5" verse="16" tag="">[16] Ahi zongin gamdaihna munah Jesuh paikhia-in thu a ngen hi.</row>
		<row book="42" chapter="6" verse="12" tag="">[12] Ni khat, thungen dingin mualtungah Jesuh pai a, zan tawntung Pasian kiangah thu ngenin a om hi.</row>
		<row book="42" chapter="6" verse="28" tag="">[28] No hong phuisamte thupha na pia unla, no hong bawlsiate a’ ding thu na ngetsak un.</row>
		<row book="42" chapter="9" verse="16-17" tag="">[16] Tua ciangin Jesuh in anlum nga le ngasa tawn nih la-in vantung lam nga a, Pasian tungah lungdamna ko-in balnen a, mite tungah a lui dingin a nungzuite tungah a pia hi. [17] Mi khempeuh in ne-in a khamkhit uh ciangin, a nungzuite in a kikhamval teng khawm uh a, paipel sawm le nih a dim hi.</row>
		<row book="42" chapter="11" verse="1-4" tag="">[1] Khat vei, Jesuh in mun khatah thu a ngen hi. A thunget a mankhit ciangin a nungzuite khat in, “Topa aw, Johan in a nungzuite a hilh bangin kote zong thungetzia hong hilh in,” a ci hi. [2] Jesuh in amaute kiangah, “Hih bangin na ngen ding uh hi: ‘Pa aw, na min siangtho kizahtak hen la, na Ukna hun hong tung tahen. [3] Nisim khamkhop an hong pia in. [4] Kote tungah a hong mawhte mawh maisakna ka neih bangun ko’ mawhna zong hong maisak in. Ze-etna lian hong thuaksak ke’n,’ ci-in na ngen ding uh hi,” a ci hi.</row>
		<row book="42" chapter="11" verse="9" tag="">[9] Tua ahih manin note kiangah kong cihin-ah: Ngen un; na ngah ding uh hi. Zong un; na mu ding uh hi. Kiu un; kongkhak hong kihon ding hi.</row>
		<row book="42" chapter="11" verse="13" tag="">[13] Note mihoih lo hinapi-in na tate uh tungah a hoih piak ding theithei na hih uhleh, vantung a om na Pa un a ngente tungah Kha Siangtho piazaw kan ding hi lo ahi hiam?” a ci hi.</row>
		<row book="42" chapter="18" verse="1-3" tag="">[1] Tua ciangin amaute in thu ngen tawntungin a lungkiat ngei loh nading uh a hilh nopna-in Jesuh in a nungzuite kiangah thugentehna khat gen a, [2] “Khuapi khat sungah Pasian a zahtak lo, mi zong a don lo thukhen mang khat a om hi. [3] Tua khuasung mahah meigong numei khat zong om a, ama kiangah hong pai tawntungin, ‘Ka thu uh hong khensak in,’ ci-in a thum tawntung hi.</row>
		<row book="42" chapter="24" verse="30" tag="">[30] Amaute tawh an ne dingin a tut ciangin Jesuh in anlum la a, Pasian tungah lungdamna a kohkhit ciangin balnenin amaute a pia hi.</row>
		<row book="43" chapter="9" verse="31" tag="">[31] Pasian in thukham a palsat mite’ thu ngai lo a, amah bia-in, ama deih bangin a gamta mite’ thu ngai hi, ci-in ko ka thei uh hi.</row>
		<row book="43" chapter="14" verse="13-14" tag="">[13] Tapa’ hangin Pasian’ pianzia a kilat theih nadingin keima min paulamin na hong nget khempeuh uh ka hong pia ding hi. [14] Keima min paulamin na hong nget nak-uhleh ka hong pia ding hi,” a ci hi.</row>
		<row book="43" chapter="15" verse="7" tag="">[7] Kei tawh na hong kizop uh a, note sungah ka thu a om nakleh na deih peuhpeuh uh hong ngen le-uhcin hong kipia ding hi.</row>
		<row book="43" chapter="15" verse="16" tag="">[16] Note in kei na hong teel kei uh a, ahi zongin keimah in note ka hong teel a, note va pai-in a kimang tawntung ding gah a gah dingin ka hong seh hi. Tua ahih manin keima min suangin Pa kiangah na nget peuhpeuh uh hong pia ding hi.</row>
		<row book="43" chapter="16" verse="26-27" tag="">[26] Tua hun hong tun ciangin, Pa Pasian kiangah ka hong ngetsak ding hi, ka hong ci nawn kei ding a, nomau mahmah in ka min suangin Pa kiangah na ngenpah ding uh hi. [27] Bang hang hiam cih leh note in kei hong itin, Pa kiang panin a hong pai ka hihna thu um na hih manun Pa mahmah in note hong it ahihna hang ahi hi.</row>
		<row book="44" chapter="1" verse="14" tag="">[14] Numeite, Jesuh’ nu Mary, le Jesuh’ naute tawh thungen khawm dingin a kikhawm zelzel uh hi.</row>
		<row book="44" chapter="2" verse="42" tag="">[42] Amaute in sawltakte tung panin thu sinin amaute tawh kikhawl uh a, amaute tawh an nekhawmin, thu zong a ngenkhawm uh hi.</row>
		<row book="44" chapter="4" verse="24" tag="">[24] A lawmte un hih thu a zak uh ciangin a vekpi-un lungsim kikhatin Pasian’ kiangah thu ngen uh a, “Van le lei, tuipi tuineu le a sunga om khempeuh a piangsak Topa aw,</row>
		<row book="44" chapter="10" verse="9" tag="">[9] A zing ciangin Joppa khua-ah amaute a tun dektak laitakun, thungen dingin sun laitakin innkhumzangah Peter a kahto hi.</row>
		<row book="44" chapter="10" verse="30" tag="">[30] Kornelias in, “Tuni tawh sim tuma ni li lai-in tubang hun nitak nai thum laitakin ka inn-ah thungenin ka om hi. Tua bangin thungenin ka om laitakin puanpak mahmah a silh mi khat ka mai-ah hong dingvat a,</row>
		<row book="44" chapter="12" verse="5" tag="">[5] Tua ahih manin thong sungah Peter kikhum a, ahi zongin pawlpi mite in lungsim takpi tawh ama a dingin Pasian kiangah thu a ngetsak uh hi.</row>
		<row book="44" chapter="12" verse="12" tag="">[12] Hih thu a phawk khit ciangin Johan Marka nu Mary’ inn-ah a pai hi. Tua lai-ah mi tampi kikhawmin thu a na ngen uh hi.</row>
		<row book="44" chapter="13" verse="3" tag="">[3] Amaute in zong an tangin, a lu tung uhah a khut uh nga-in thu a ngetsak khit uh ciangin a kuankhia sak uh hi.</row>
		<row book="44" chapter="16" verse="25-26" tag="">[25] Zankim laitakin Paul le Silas in Pasian kiangah thu ngenin la sa uh a, thongkia dangte in amau’ thungetna le lasaknate a ngai uh hi. [26] Thakhatin nakpitakin zin hong ling a, thonginn a bulpi dongin a lokgawp hi. Thakhatthu-in thong kongkhak khempeuh kihong a, thongkiate a kikhihna sikkhau khempeuh a kiphelkhia hi.</row>
		<row book="44" chapter="20" verse="36" tag="">[36] Paul in hih bangin a kam vaikhak a man khit ciangin a vekpi-un khukdin uh a, Paul in thu a ngen hi.</row>
		<row book="45" chapter="8" verse="26-27" tag="">[26] Tua ahih manin eite bangzahin ginalo hitalehang eite a hong huh dingin Kha Siangtho a hong pai hi. Eite in a kilawm bangin thunget ding nangawn i thei kei a, ahi zongin Kha Siangtho mah in tauna tawh eite a dingin a hong thumsak hi. [27] Kha Siangtho in Pasian’ deihna tawh kizui-in Pasian’ mite a dingin hong thumsak ahih manin mihingte’ lungsimtawng thu a thei Pasian in Kha Siangtho’ ngaihsutna a thei hi.</row>
		<row book="45" chapter="10" verse="1" tag="">[1] Sanggamte aw, i mipihte in hotkhiatna a ngah nading deihsakin lungsim takpi tawh Pasian kiangah thu ka ngetsak hi.</row>
		<row book="45" chapter="10" verse="11" tag="">[11] Lai Siangtho in, “Amah a um mi peuhmah tavai lo ding hi,” ci hi.</row>
		<row book="45" chapter="10" verse="13" tag="">[13] Lai Siangtho in zong, “Topa tungah huhna a ngen khempeuhte in hotkhiatna a ngah ding uh hi,” ci hi.</row>
		<row book="45" chapter="12" verse="12" tag="">[12] Lamet na neihna hangun lungdamin om tawntung unla, lungkhamna na thuak uh ciangin lungduai-in thu na ngen tawntung un.</row>
		<row book="45" chapter="12" verse="14" tag="">[14] No a hong bawlsia mite, Pasian in thupha a piak nadingin thu ngetsak unla, tua bang mite samsia loin thupha piazaw un.</row>
		<row book="46" chapter="7" verse="5" tag="">[5] Thungetna-in hun na zattheih nadingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note’ pumpi’ deihna hangin Satan’ ze-etna sungah na pukkhak loh nadingun a ngeina bangin lupkhop ding kipan kik un.</row>
		<row book="46" chapter="14" verse="16-17" tag="">[16] Na lungsim bek tawh Pasian tungah lungdamna na koh ciangin kikhopna sungah a om midangte in bangci-in nang’ thungetna, “Amen,” hong cihpih thei ding ahi hiam? Nangma thungette a theihtheih nading uh bangmah om lo hi. [17] Pasian tungah lungdam ko-in na thungetna a hoih mahmah hangin midangte in bangmah phattuamna ngah het lo hi.</row>
		<row book="47" chapter="6" verse="2" tag="">[2] Bang hang hiam cih leh Pasian in, “A hunhoih a tun ciangin note’ hong ngetna ka hong ngai a, kong hotkhiat ni ding ciangin note ka hong huh hi,” na ci hi. Tua hi a, tuhun pen a hunhoih hi a, tuhun pen hotkhiat ni hun hita hi.</row>
		<row book="47" chapter="12" verse="8-9" tag="">[8] Tua natna tawh ka kipelh theih nadingin Topa kiangah thumvei tak thu ka ngen hi. [9] Ahi zongin Topa in kei kiangah, “Na tha a nem ciangin keima vangliatna hat mahmah ahih manin nangma kisapna pen keima hehpihna hi bek hi,” ci-in hong dawng hi. Tua ahih manin keima sungah Khrih vangliatna hong omtheih nadingin lungdam takin ka thaneemna ka kisialhpih semsem hi.</row>
		<row book="49" chapter="3" verse="12" tag="">[12] Amah tawh i kipawlna le amah i muanna hangin kimuang takin Pasian kiangah paitheih nading hun i nei hi.</row>
		<row book="49" chapter="4" verse="26" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un.</row>
		<row book="49" chapter="6" verse="18" tag="">[18] Kha Siangtho tawh kopin a tawntungin Pasian kiangah na kisapna khempeuh uh ngenin na thum unla, tatsat loin Pasian mi khempeuh a dingin thu na ngetsak un.</row>
		<row book="50" chapter="1" verse="3-4" tag="">[3] Note ka hong phawk simin ka biak Pasian tungah ka lungdamna ka ko hi. [4] Note in lungdamna thu na zak ni uh a kipanin tuni ciang dong, lungdamna thuhilh nasepna-ah kei na hong huhna uh hangin ka nuam mahmah a, note a dingin thu ka nget simin lungdam mahmahna tawh ka ngen tawntung hi.</row>
		<row book="50" chapter="1" verse="19" tag="">[19] Note hong thungetsakna le Jesuh Khrih Kha Siangtho huhna tawh suakta ding hi ing, ci-in thei ka hih manin ka lungdam hi.</row>
		<row book="50" chapter="4" verse="6-7" tag="">[6] Thu khat peuhpeuhah lunghimawh lua kei unla, na kisap bangbang uh, lungdamna tawh Pasian kiangah na ngen un. [7] Mihingte in a theihtel zawh loh Pasian’ hong piak lungsim nopna in, Khrih Jesuh tawh na kipawlna uh hangin note hong lungnuamsak ding hi.</row>
		<row book="51" chapter="1" verse="3" tag="">[3] Note in Khrih Jesuh na muanna uh le Pasian’ mite khempeuh na itna thu uh za ka hih manun note a’ ding thu ka hong ngetsak uh ciangin i Topa Jesuh Khrih’ Pa Pasian tungah lungdamna ka ko tawntung uh hi.</row>
		<row book="51" chapter="4" verse="2" tag="">[2] Lungsim takpi tawh thu ngen tawntung unla, kidawm kawmin lungdamna tawh thu ngen un.</row>
		<row book="52" chapter="5" verse="17-18" tag="">[17] thu ngen niloh unla, [18] bangbang hong piang taleh na lungdamna uh Pasian tungah ko tawntung un. Khrih Jesuh tawh kipawlin na nuntakna sung uhah hih bangzia-in na om ding uh Pasian in a hong deih ahi hi.</row>
		<row book="52" chapter="5" verse="25" tag="">[25] Sanggamte aw, kote a’ ding thu hong ngetsak un.</row>
		<row book="53" chapter="1" verse="11" tag="">[11] Tua ahih manin ama hong sapna tawh a kilawm a kituak nuntakna na nuntak theih nading uh le ama vangliatna tawh a hoih na hihnop khempeuh uh hihzo-in, na upna uh hangin na khempeuh na zawhtheihna dingun Pasian kiangah thu ka hong ngetsak tawntung uh hi.</row>
		<row book="53" chapter="3" verse="1-5" tag="">[1] Sanggamte aw, tu-in note lak mah bangin mun dangah zong Topa’ thu manlang takin kizel pakin lungdam takin a kisan’ theih nadingin kote a’ ding thu hong ngetsak un. [2] Mi khempeuh in thu um nai lo uh ahih manin a gilo a siahuai mite panin Pasian in kote hong hotkhiat nadingin zong hong ngetsak un. [3] Note ahihleh, Topa citak mahmah ahih manin hong thahatsak ding a, A Gilopa kiang panin hong honkhia ding hi. [4] Note kiangah ka hong gen uh thute a kipat cil a kipanin na zuih uh mah bangin zui paisuak taktak ding, ci-in note muanna lungsim kote sungah Topa in hong guan hi. [5] Pasian bangin itna nei-in Khrih thuak bangin na thuakzawh nadingun Topa in note lungsim hong bawlsak tahen.</row>
		<row book="54" chapter="2" verse="1-2" tag="">[1] A masa penin kong gennop thu in: Mi khempeuh a dingin Pasian tungah ngetna, thungetna, thumna le lungdamkohna na neih ding uh ahi hi. [2] Eite nuamtakin omthei-in, biakna lungsim nei-in a kilawm takin i nuntak theih nadingin kumpite le uliante a dingin thu na ngetsak un.</row>
		<row book="54" chapter="2" verse="8" tag="">[8] Mun khempeuhah a om pasal khempeuh in kuamah tawh kitotna le lungsim kinopmawhna nei hetloin, lungsim siangtho tawh a khut uh lamin thu a nget ding uh ka deih hi.</row>
		<row book="54" chapter="4" verse="4-5" tag="">[4] Pasian’ bawlsa na khempeuh a hoih hi a, nial loin, lungdamna pulakin san ding ahi hi. [5] Pasian’ thu le thungetna hang tawh tuate a hoih a suak ahi hi.</row>
		<row book="54" chapter="4" verse="14" tag="">[14] Kamsangte’ thugennate le upate in na tungah a khut uh nga-in thu hong ngetsakna ahi nangma hihtheih siamnate na valkhongsak kei in.</row>
		<row book="58" chapter="4" verse="16" tag="">[16] Tua ahih manin a kisap hunin, eite a hong huh dingin hehpihna le dikna thupha i ngahtheih nadingin, kimuanna lungsim tawh hehpihna tokhom va zuan ciat ni.</row>
		<row book="58" chapter="5" verse="7" tag="">[7] Leitungah mihingin Jesuh a omlai-in sihna panin amah a honkhia thei ding Pasian tungah thu ngenin khitui naptui tawh thumin na kiko hi.</row>
		<row book="58" chapter="10" verse="19-22" tag="">[19] Tua ahih ciangin sanggamte aw, Jesuh hong sihna hangin Siangtho Pen Munah ut utin luttheih nading thu i neita hi. [20] Ama pumpi mahmah ahi dalna puan tawnin nuntakna lampi-ah i pai theih nadingin amah in lampi thak hong honsak hi. [21] Pasian’ innsung a uk siampi lianpen zong i nei hi. [22] Tua ahih manin mawhna thu-ah kisuanna lungsim om nawn loin, tui siangtho tawh i pumpi a kisawpsa-in muanna le lungsim takpi tawh Pasian kiang zuan ni.</row>
		<row book="59" chapter="1" verse="5-7" tag="">[5] Pilna kisam na om uhleh Pasian kiangah ngen un. Mi khempeuh tungah Pasian dikin cingh mahmah ahih manin hong pia ding hi. [6] Ahi zongin na nget uh ciangin hong pia takpi ding hi, ci-in muanna tawh na ngen un. A muanglah mite pen huih nunna lam peuhah a kinil kawikawi tuihualte tawh kibang lel hi. [7] Tua bang mite, lungsim kip a nei lo, a kineihkhem hi lel uh a, Topa kiang panin bangmah a ngah hetloh ding lamtak uh a theih ding uh ahi hi.</row>
		<row book="59" chapter="4" verse="2-3" tag="">[2] Na na deih uh a, ahi zongin nei lo na hih manun mi na thatnuam uh hi. Nate deihna lungsim na nei uh a, ahi zongin ngah zo lo na hih manun kitawngin na kilailawh uh hi. Pasian kiangah na deih uh ngen lo na hih manun a ngah lo na hi uh hi. [3] Pasian kiangah na nget sun uh ciangin zong note’ nopsak nading bek ngenin, na ngaihsutna uh man lo ahih manin a ngah lo na hi uh hi.</row>
		<row book="59" chapter="5" verse="13-16" tag="">[13] Lungkhamna a thuak na om uhleh thu na ngen un. A lungdam na om uhleh phatna la na sa un. [14] A cina na om uhleh pawlpi upate sam un. Amaute in thu hong ngetsakin Topa min tawh sathau hong zut ding uh hi. [15] Upna tawh thu a kinget ciangin Topa in cinate noptuamsakin, damsak ding a, mawhna nei ahihleh zong a mawhna maisak ding hi. [16] Tua ahih manin na ci uh a dam nadingin khatlekhat tungah na mawhna uh kipulakin thu na kingetsak ta un. Mihoihte’ thungetna in vang nei a, na lianpi semzo hi.</row>
		<row book="60" chapter="3" verse="12" tag="">[12] Topa in a thuman mite mu a, amaute’ thungetna pia tawntung hi. Ahi zongin a gamtatsia mite Topa in a langbawl hi,” na ci hi.</row>
		<row book="60" chapter="4" verse="7" tag="">[7] Na khempeuh a bei nading hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.</row>
		<row book="60" chapter="5" verse="7" tag="">[7] Pasian in note hong kem ahih manin na lungkhamnate khempeuh uh ama kiang tunpih un.</row>
		<row book="62" chapter="1" verse="9" tag="">[9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="62" chapter="3" verse="22" tag="">[22] Ama thupiaknate zui-in ama lungkim nadingin gamta ihih manin ama kiang panin i nget peuhpeuh i ngah hi.</row>
		<row book="62" chapter="5" verse="14-16" tag="">[14] Eite in ama deihna tawh kituakin i nget nakleh i nget khempeuh Pasian in hong pia ding hi, ci-in kimuanna lungsim i nei hi. [15] Eite’ ngetna khempeuh amah in na za hi, ci-in thei ihih manin ama kiang panin i nget khempeuh zong hong pia ding hi, ci-in i thei hi. [16] Mi khatpeuh in a Khristian mipihte a sih nading zah ciang ahi lo mawhna a gamta a muh leh ama a dingin thu ngetsak tahen. Ama thungetna bangin Pasian in a nuntakna suksak lo ding hi. Hih pen sihna zah ciang mawhna a hilote ka cihna ahi hi. Ahi zongin sih nading zah ciang ahi mawhna om a, tuate a’ ding ngetsak un, a ci ka hi kei hi.</row>
	</category>
	<category id="123">
		<row book="1" chapter="13" verse="14-15" tag="">[14] Ama kiang panin Lot a paikhiat khit ciangin TOPA in Abram’ kiangah, “Khuadak to inla, nangma omna panin leilu lam, leitaw lam, nisuahna lam, le nitumna lam en in. [15] Bang hang hiam cih leh na muh gam khempeuh nang le na suanlekhakte kong pia paisuak ding hi.</row>
		<row book="1" chapter="22" verse="17" tag="">[17] Nang thupha kong pia taktak ding a, na suanlekhakte vana aksite le tuipi gei-a sehnel bangin tampi ka phasak ding hi. Na suanlekhakte in amau’ galte’ khuapite luah ding uh a,</row>
		<row book="1" chapter="25" verse="29-34" tag="">[29] Khatvei Jakob in meh huanin a om laitakin gamlak a sa betna panin phukhong vei-in Esau hong ciah hi. [30] Esau in Jakob kiangah, “Gilkialin phukhong vei ka hih manin tua na meh san tawmkhat hong nesak in,” a ci hi. (Tua ahih manin ama min Edom kici hi.) [31] Jakob in, “Na innluahza hong pia lecin ka meh kong pia ding hi,” a ci hi. [32] Esau in, “A si ding ka hita hi; kei a dingin innluahza bangin kimang ding ahi hiam?” a ci hi. [33] Jakob in, “Kei’ tungah hong kiciam masa in,” a ci hi. Tua ahih ciangin ama tungah Esau kiciam a, Jakob’ tungah a innluahza a zuak hi. [34] Tua ciangin Jakob in an le bemeh Esau a pia hi. Esau in zong an ne-in tui a dawn khit ciangin a pai nading a zuan hi. Tua ahih manin Esau in a innluahza tua ciang bang bekin a ngaihsun ahi hi.</row>
		<row book="1" chapter="26" verse="12-14" tag="">[12] Isaac in tua leitangah khai tuh a, tua kum mahin a zah zakhat la hi. TOPA in amah thupha pia a, [13] a neihsa kibehlaplap ahih manin a hau mahmah khat a suak hi. [14] Amah in tuuhon le bawnghon, le innkuan mi tampi nei a, Filistia mite in amah eng uh hi.</row>
		<row book="1" chapter="27" verse="28-29" tag="">[28] Pasian in na tungah vantung daitui hong pia hen la, na lote hoihsak tahen. An le leenggahzu tampi hong pia tahen. [29] Mite in nangma na hong sem hen la, minamte na mai-ah hong kun ta uh hen. Na sanggamte’ tungah topa hi inla, na sanggamte’ suanlekhakte, na mai-ah hong kun uh hen. Nang hong samsia peuhmah in samsiatna ngah hen la, thupha hong pia peuhmah in thupha ngah ta hen,” a ci hi.</row>
		<row book="2" chapter="23" verse="25" tag="">[25] Note in TOPA na Pasian uh nong bia ding uh a, keimah in na an uh le na tui uh thupha ka pia ding hi. Keimah in note’ lak panin cinatna ka la khia ding hi.</row>
		<row book="4" chapter="6" verse="24-26" tag="">[24] TOPA in note thupha hong pia-in hong kem tahen. [25] TOPA in note tungah a maitang hong taangsakin note hong ompih tahen. [26] TOPA in note tungah a maipha hong pia hen la, note tungah nopsakna hong pia ta hen,’ ci-in thupha pia uh hen.</row>
		<row book="5" chapter="28" verse="1-5" tag="">[1] “Note in TOPA na Pasian uh thu mangin, tuni-a kong gen ama thupiakna khempeuh limtakin na zuih uhleh TOPA na Pasian un leitung minam dangte khempeuh sangin a lianzaw-in note hong bawl ding hi. [2] TOPA na Pasian uh thu na man’ uhleh hih thuphate khempeuh note tungah hong tung ding hi. [3] “Khuapi sungah thupha ngah mi na hi ding uh a, lote-ah zong thupha ngah mi mah na hi ding uh hi. [4] “Note’ sung pana piangte, le na leitang uh pana piangte, le na ganhing uh pana piang, na bawngte uh pungin na tuuhonte uh tungah thupha om ding hi. [5] “Na seengte uh le na annel mekna kuangte uhah thupha om ding hi.</row>
		<row book="5" chapter="28" verse="8" tag="">[8] “ TOPA in note’ ansal tung le na hihna khempeuh uhah thupha hong puak ding hi. TOPA na Pasian un note hong piakna leitangah amah in note tungah thupha hong pia ding hi.</row>
		<row book="5" chapter="28" verse="12" tag="">[12] Note’ leitangah ama hunin guah a zusak ding le na sepna khempeuh uh thupha a pia dingin TOPA in a na hoih kholna vantung note hong hon ding hi. Note in minam tampite tungah leitawi na pia ding uh a, ahih hangin note in leitawi na la kei ding uh hi.</row>
		<row book="5" chapter="7" verse="13" tag="">[13] Amah in note hong itin, tampi hong phasak ding hi. Amah in note tungah piak dingin na pu na pate uh tungah a ciam gam sungah note’ suanlekhakte le na gam sung panun a piangte, na an uh le na leenggahzu uh le na sathau uh, le na ganhingte uh pungsakin, na tuulekeelno honte uh zong thupha pia ding hi.</row>
		<row book="5" chapter="30" verse="16" tag="">[16] TOPA na Pasian uh itna, ama lampite totna, ama thupiaknate le ama thukhamte le ama ngeina kipte zuihna tawh, tuni-a no tungah kong gen ahi TOPA na Pasian uh thupiaknate na man’ uhleh, note nungta-in tampi na pha ding uh a, a luah dingin note na lutna uh leitang tungah TOPA na Pasian un note thupha hong pia ding hi.</row>
		<row book="9" chapter="2" verse="8" tag="">[8] Amah in leivui panin mizawngte phongto a, amah in a cimawhte a lungkhamna panun a phongto hi. Uliante tawh tukhawmsak a, minphatna ngahsak hi. Bang hang hiam cih leh leitung khuampite TOPA a’ hi a, tuate tungah amah in leitung pumpi a koih hi.</row>
		<row book="13" chapter="29" verse="12" tag="">[12] Hauhna le minphatna nangma kiang pan hong pai a, nangmah in na khempeuh tungah na uk hi. Na khut sungah vangliatna le minthanna om a, liatsakna ding le thakhauhsakna ding na khut sungah om hi.</row>
		<row book="14" chapter="7" verse="14" tag="">[14] keima minin a kisam ka mite amau mahmah kiniamkhiatin, thu ngenin ka mai hong zong a, amau’ gitlohnate panin a kihei uhleh, keimah in vantung panin ka za ding a, amaute’ khialhna maisakin a leitang uh ka hoihsakkik ding hi.</row>
		<row book="18" chapter="22" verse="21" tag="">[21] “Job aw, tu-in Pasian tawh kilem inla, amah galbawl nawn kei in. Tua hileh amah in nang thupha hong pia ding hi.</row>
		<row book="19" chapter="1" verse="1-3" tag="">[1] Mi nuamsa i cihte pen migilote’ thu a zui lo mi, mimawhte’ gamtat bangin a gamta lo mi, mi a thusim lote tawh a kipawl lo mi ahi hi. [2] Ama nopsakna pen TOPA thu sung bek mah hi a, sun le zanin ama thu a ngaihsunsun mi ahi hi. [3] Amah pen lui tuiluang gei-a a kisuan ama gah hunin gah a, a teh a vul ngei lo singkung tawh kibang hi. Ama hihna khempeuhah a maa pai mahmah hi.</row>
		<row book="19" chapter="20" verse="4" tag="">[4] Na lungsim’ deihna amah in hong pia hen la, na geelna khempeuh hong tangtungsak ta hen!</row>
		<row book="19" chapter="23" verse="1-6" tag="">[1] TOPA pen tuucin bangin hong cing hi a, kisapna teng kicing ta hi. [2] Lo nona-ah hong lumsak a, tuidam kiangah hong paipih hi. [3] Thahatna thak kei hong guan hi. A hong ciamsa mah bangin-ah lampi manah kei hong kha hi. [4] TOPA aw, kei hong ompih na hih manin khuamial thukpi ka nawk hangin ka lau kei hi. Na molhtum le na ciangkhut in kei hong hu hi. [5] Keima galte’ muhna munah an nong lui hi. Thupi takin nong pahtawi a, keima hai zong dimlet ta hi. [6] Na hoihna le nong itna in ka khantawnin a hong zuih ding tel takin-ah ka thei ta a, a tawntungin na inn sungah ka om ding hi.</row>
		<row book="19" chapter="31" verse="19" tag="">[19] Nang hong zahtakte a dingin na koihsa na hoihte, nang hong beelte a dingin mite’ muhna-ah na bawl, nangma hoihna kicing a, mi khempeuh in thei uh hi.</row>
		<row book="19" chapter="34" verse="8" tag="">[8] TOPA tawh kikhawl phot unla, ama hoihna thei un! Amah a beel mite mi lungdam ahi uh hi.</row>
		<row book="19" chapter="37" verse="3-4" tag="">[3] TOPA muang inla, gamtat hoih in. Gam nuamah teng inla, thumanin om in. [4] TOPA sungah lungkim in; amah in na deihna hong pia ding hi.</row>
		<row book="19" chapter="40" verse="4" tag="">[4] TOPA a muang a, mi kiphasakte lamah a kihei lo, pasian man lote lamah a pialkhia lo mi thupha ngah ahi hi.</row>
		<row book="19" chapter="41" verse="1-2" tag="">[1] Mi genthei a khualte thupha ngah ahi hi. TOPA in haksatna hunah amaute honkhia ding hi. [2] TOPA in amaute hu-in hingsak ding a, leitungah amaute thupha ngah mi kici ding hi. Amau’ galte’ khut sungah amaute pia lo ding hi.</row>
		<row book="19" chapter="67" verse="6-7" tag="">[6] Leitang in ama hauhna gahkhia khinta a, Pasian, eima Pasian in eite thupha hong pia khin hi. [7] Pasian in eite thupha hong pia khin hi. Leimong dong mi khempeuhte in amah zahtak uh hen.</row>
		<row book="19" chapter="85" verse="12" tag="">[12] TOPA in a hoih nate eite tungah hong pia ding a, i leitang in hauhna piangsak ding hi.</row>
		<row book="19" chapter="113" verse="7-8" tag="">[7] Amah in leivui panin mizawngte laamto-in, ninphual panin mi cimawhte le a lungkhamte domto a, [8] uliante tawh kikhawl sakin ama mite’ ulianin a bawl hi.</row>
		<row book="19" chapter="119" verse="2" tag="">[2] Ama thuhilhnate zui-in, a lungsim khempeuh uh tawh amah zongin, khialhna zong bawl loin, ama lampi a zuite, thupha ngah ahi hi.</row>
		<row book="19" chapter="127" verse="2" tag="">[2] Zingsangin tho baihin, gimpi a nangma sepsa an na nek hakna zong a mawkna mah ahi hi. Bang hang hiam cih leh amah in ama itte tungah a ihmut sung nangawnun a pia hi.</row>
		<row book="20" chapter="3" verse="9-10" tag="">[9] Na neihsa le na anpalte tawh TOPA zahtak in. [10] Tua hileh na ansalte an tawh kidim ding a, beel dimletin leenggahzu na nei ding hi.</row>
		<row book="20" chapter="11" verse="18" tag="">[18] Migilote in a man nei taktak bangmah ngah lo a, thumanin a gamtate in peel loin thaman hoih a ngah hi.</row>
		<row book="20" chapter="13" verse="22" tag="">[22] Midikte in a tu a tate’ luah ding gamh nei uh a, mawhneite’ neihsate ahihleh midikte a’ ding hi lel hi.</row>
		<row book="20" chapter="16" verse="3" tag="">[3] Na geelnate khempeuh TOPA ap in; tua hileh na geelna bangin tangtung ding hi.</row>
		<row book="20" chapter="16" verse="20" tag="">[20] Thuhilhna a mang mite a maa vang ding a, TOPA a muang mite a lung dam ding hi.</row>
		<row book="20" chapter="20" verse="7" tag="">[7] Mi khat thumanin a hoihin a nuntak leh ama suanlekhakte mi hampha ahi uh hi.</row>
		<row book="20" chapter="21" verse="5" tag="">[5] Limtakin ngaihsunin geelgeelna pen hauhna lampi hi a, nawhsa-in lopthop hihna pen zawnna lampi ahi hi.</row>
		<row book="20" chapter="21" verse="20" tag="">[20] Mipil pa’ inn sungah neihlelam a dimin om a, ahi zongin mihai pa in a ngahzahzah zangkhia pah hi.</row>
		<row book="20" chapter="28" verse="20" tag="">[20] A citak mipa in thupha tampi ngah ding a, a hau baih nuam mipa in gim tuak pelmawh ding hi.</row>
		<row book="20" chapter="28" verse="25" tag="">[25] A huaiham mi in kitotna piangsak a, TOPA a muang mite mihau hi ding hi.</row>
		<row book="21" chapter="2" verse="26" tag="">[26] Pasian in amah a lungdamsakte tungah pilna, theihna, le lungdamna pia a, ahi zongin a hehpihhuai mimawhte ahihleh a sep bek sisakin, amau’ thalawhsa khempeuh amah a lungdamsakte tungah a piaksak hi. Hih pen a mawknapi taktak, huihpi nungdelh bang bek ahi hi.</row>
		<row book="23" chapter="54" verse="13" tag="">[13] “ TOPA in na tapate khempeuh hoihtakin hilh ding a, na tapate daupai mahmah ding uh hi.</row>
		<row book="24" chapter="17" verse="7-8" tag="">[7] “ TOPA muangin amah a beel mi in thupha a ngah ahi hi. [8] Amah, gun gei-a a kisuan singkung bang hi a, lui gei-ah a zung a kha hi. A tehte hing den ahih manin nisa kihta lo hi. Tatsat loin gah den ahih manin guah zuk loh kum ciangin zong lungkham tuan lo hi.</row>
		<row book="24" chapter="29" verse="11" tag="">[11] Bang hang hiam cih leh TOPA in kong cihin-ah, mai lamah lametna note kong piakkik ding, na siatna ding uh hi loin na phattuamna ding uh geelna ka neihte kei bek in ka thei hi.</row>
		<row book="39" chapter="3" verse="10" tag="">[10] Ka biakinn-ah an a om theih nadingin sawm-ah-khat a kimin hong paipih un. Kei hong ze-et un; vantung kongkhakte hongin, note a dingin na hoih tampi kong piakna na mu ding uh hi.</row>
		<row book="40" chapter="5" verse="11" tag="">[11] “Midangte in keima hangin a man lopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uh hi.</row>
		<row book="40" chapter="5" verse="4-11" tag="">[4] Dahin a thum a tau mite Pasian in amaute hehnem ding ahih manin thupha ngah mi ahi uh hi. [5] A lungnem mite in Pasian’ ciamsa leitang ngah ding uh ahih manin thupha ngah mi ahi uh hi. [6] Pasian’ deihteng sep ding a hanciamte Pasian in lungkimna ngahsak ding ahih manin thupha ngah mi ahi uh hi. [7] Midang a hehpih mite tungah Pasian in hehpihna pia ding ahih manin thupha ngah mi ahi uh hi. [8] Lungsim takpi tawh Pasian a zong mite in Pasian mu ding ahih manin thupha ngah mi ahi uh hi. [9] Kilem nading deihin a hanciam mite in Pasian’ tate cihna ngah ding uh ahih manin thupha ngah mi ahi uh hi. [10] Pasian’ deihna bangin a gamtat manin bawlsiatna a thuak mite vantung ki-ukna sungah a omte ahih manin thupha ngah mi ahi uh hi. [11] “Midangte in keima hangin a man lopi-in hong simmawhin hong bawlsia a, a nam tuamtuamin hong gensiat uh ciangin thupha ngah mi na hi uh hi.</row>
		<row book="40" chapter="25" verse="21" tag="">[21] a topa in, ‘Hoih mahmah hi; a hoih a citak nasempa aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei tawh nuamsa khawm ni,’ a ci hi.</row>
		<row book="42" chapter="6" verse="27-28" tag="">[27] “Ahi zongin ka thugen a za note kiangah kong cihin-ah: Na galte uh na it unla, no hong mudah mite tungah a pha na bawl un. [28] No hong phuisamte thupha na pia unla, no hong bawlsiate a’ ding thu na ngetsak un.</row>
		<row book="40" chapter="6" verse="33" tag="">[33] Thudang khempeuh sangin Pasian’ ukna le ama deihna na zuih theih nading uh thupi ngaihsut masazaw un. Tua hileh hih na kisapna dangte khempeuh uh zong hong piathuah veve ding hi.</row>
		<row book="42" chapter="6" verse="38" tag="">[38] Midangte tungah pia un. Tua hileh Pasian in note tungah zong hong pia ding hi. Bang hang hiam cih leh midangte na piakna uh tawh kizui-in a henhen, a tahtah, a dimletin Pasian in note tungah hong pia ding hi,” a ci hi.</row>
		<row book="43" chapter="1" verse="16" tag="">[16] A kicing ama hong itna hangin eite khempeuh tungah thupha a banbanin hong pia hi.</row>
		<row book="43" chapter="4" verse="36-38" tag="">[36] Khaituh pa le anla pa a lungdam khawm theih nadingin anla pa thaman a kipiak mah bangin anla pa in zong a nungta tawntung dingin mi a khawm ding hi. [37] Tua ahih manin, ‘Khat in khai tuhin, adang khat in a an la,’ ci-in paunak a om pen thuman mahmah hi. [38] Tua ahih manin note in na khawh loh uh lo-ah an a la dingin ka hong sawl hi. Midang in tua lo na kho a, note in a lak bek a si na hi uh hi,” a ci hi.</row>
		<row book="43" chapter="10" verse="10" tag="">[10] Gutate pen a gu ding, a that ding, le a siasak ding bekin hong pai hi. Kei ka hih leh tuute a nungta maimai bek hi loin nuntakna cingtaak a neihtheih nadingun a hong pai ka hi hi.</row>
		<row book="44" chapter="20" verse="35" tag="">[35] Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpitakin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.</row>
		<row book="45" chapter="8" verse="32" tag="">[32] Ama Tapa nangawn siit loin eite khempeuh a dingin hong piakhia ahih manin, na dang khempeuh zong hong piazaw kan ding hi lo ahi hiam?</row>
		<row book="45" chapter="8" verse="39" tag="">[39] leitung a om nate, leinuai-a om nate, Pasian’ bawlsa nate khat peuhpeuh in i Topa Khrih Jesuh hangin Pasian in eite hong itna tawh hong khenzo het lo ding hi.</row>
		<row book="45" chapter="10" verse="11-13" tag="">[11] Lai Siangtho in, “Amah a um mi peuhmah tavai lo ding hi,” ci hi. [12] Bang hang hiam cih leh Jew mi le Gentail mi a kideidanna om lo ahih manin Topa pen mi khempeuh’ Topa hi kim a, ama kiangah a ngen khempeuh tungah thupha tampi tak a pia hi. [13] Lai Siangtho in zong, “Topa tungah huhna a ngen khempeuhte in hotkhiatna a ngah ding uh hi,” ci hi.</row>
		<row book="47" chapter="9" verse="8" tag="">[8] Note in na kisap khempeuh uh na neihtheih nading uh le midangte huh nading zong na neihthuah theih nadingun Pasian in hong pia thei hi.</row>
		<row book="49" chapter="1" verse="3" tag="">[3] Khrih tawh eite i kipawlna hangin vantung gam panin kha tawh kisai letsong namkim hong pia ahih manin eite’ Topa Jesuh Khrih’ Pa ahi Pasian tungah i lungdamna ko ciat ni.</row>
		<row book="50" chapter="3" verse="12-14" tag="">[12] Ahi zongin ka utna tungkhin ing, cingtaak khinta ing, a ci ka hi kei hi. Khrih Jesuh in kei a dingin a hong sepsak hamphatnate kimtakin ka ngahtheih nadingin a hanciam lai ka hi hi. [13] Sanggamte aw, tua hamphatna a ngah khinin ka kingaihsun kei hi. Tua ahih manin a beisa thute mangngilh bawlin mainawtin ka hanciam a, [14] Khrih Jesuh nasepna tawh vantung nuntakna-ah Pasian’ hong sapna ahi hamphatna ka ngahtheih nadingin, a kung lam zuanin tangtakin ka tai hi.</row>
		<row book="50" chapter="4" verse="7" tag="">[7] Mihingte in a theihtel zawh loh Pasian’ hong piak lungsim nopna in, Khrih Jesuh tawh na kipawlna uh hangin note hong lungnuamsak ding hi.</row>
		<row book="50" chapter="4" verse="19" tag="">[19] A na ka sep i Topa Pasian in ama hauhna tawh kizui-in Khrih Jesuh hangin note’ kitangsapna khempeuh hong pia ding hi.</row>
		<row book="50" chapter="4" verse="23" tag="">[23] Topa Jesuh Khrih hehpihna thupha, note khempeuh tungah hong tung tahen.</row>
		<row book="54" chapter="6" verse="6-9" tag="">[6] Pasian biakna hangin a neihsateng tawh a lungkim mite pen biakna in mihau a suaksak takpi mah ahi hi. [7] A taktakin ci lehang, leitungah mihingin i suah laitakin sumlepai tawh i suak kei a, i sih ciangin zong leitung panin bangmah i keng thei tuan kei hi. [8] Tua ahih manin annek tuidawn, nikten puansilh i neih nakleh a phazo ahi hi. [9] Ahi zongin a haunuam mite in ze-etna a tuamtuam thuak a, duhhopna, huaihamna a haivai thute-ah awkcipin, haksatna le siatna a tuahlawh uh hi.</row>
		<row book="57" chapter="1" verse="25" tag="">[25] Topa Jesuh Khrih hehpihna thupha, note tungah hong tung tahen.</row>
		<row book="59" chapter="1" verse="12" tag="">[12] A hoih takpi mah hiam, ci-in sinna a thuak ciangin a nangzote a hampha mahmah ahi hi. Tua bangin a nangzote in, amah a itte tungah Pasian in a piak dingin a ciam nuntakna lukhu a ngah ding uh hi.</row>
		<row book="59" chapter="1" verse="17" tag="">[17] A hoih thu le na khempeuh, Pasian kiang panin hong pai hi a, vantung khuavak a Piangsak pa ahih manin amah kikheel ngei lo a, amah a kihei manin khua zong mial tuan lo hi.</row>
		<row book="59" chapter="1" verse="25" tag="">[25] Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hi loin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi.</row>
		<row book="60" chapter="3" verse="9" tag="">[9] Hong bawlsiate siatna tawh thukkik loin hong samsia mite samsia kik kei unla, Pasian in note a hong sap lai-in thupha a hong piak dingin hong ciamsa ahih manin, hong siat bawlte thupha tawh na thukzaw un.</row>
		<row book="61" chapter="1" verse="3-4" tag="">[3] Ama minthanna le a hoihnate a neikhawm dingin a hong sampa i theihna hangin Pasian’ deih bangin biakna mantak i nuntak theih nadingin ama vangliatna in eite’ kisap na khempeuh a hong pia hi. [4] Amah in piak dingin a hong ciam a manpha mahmah nate hih bangzia-in hong pia a, hih ama hong piak nate hangin leitungah a om siatna a piangsak thei duhluatna le deihluatnate panin na suakta uh a, Pasian’ pianziate na nei uh hi.</row>
	</category>
	<category id="124">
		<row book="44" chapter="9" verse="1-2" tag="">[1] Tua hun sungteng Saul in Topa’ thu a um mite thah dingin a hanciamna zomlai hi. Siampi lianpen pa kiangah pai a, [2] Topa’ thu a zui mi numei pasal a muh peuhpeuh manin Jerusalem khua-ah a ciahpih theih nadingin Damaskas khua-a Jew mi kikhopna inn ukte kiangah a lah dingin lai a ngen hi.</row>
		<row book="44" chapter="11" verse="26" tag="">[26] Saul a muh ciangin Antiok khua-ah a paipih hi. Kum khat sung tawntung tua lai-a om pawlpi mite tawh amau tegel omkhawm uh a, mi tampi tak thu a hilh uh hi. Thu um mite pen Khristian ci-in min a kiphuah masakna mun in Antiok khua ahi hi.</row>
		<row book="44" chapter="20" verse="29-31" tag="">[29] Kei ka om nawn loh ciangin, sa gilote in gannote a phialgawp bangin, mi pawlkhat in thu um mite hong phialgawp ding lamtak ka thei hi. [30] Note sung mahmah panin zong mi pawlkhat in thu um mite khemin a zolkhiat hun hong tung ding hi. [31] Tua ahih ciangin limtakin kiging unla, kum thum sung tawntung khitui naptui tawh note khempeuh ka hong thuhilhna na ciamteh un.</row>
		<row book="44" chapter="26" verse="28" tag="">[28] Tua ciangin Agrippa in Paul kiangah, “Hih hun tomno sungin Khristian hong suaksakzo dingin kingaihsun na hi hiam?” a cih ciangin</row>
		<row book="45" chapter="1" verse="7" tag="">[7] Tua ahih manin Pasian in hong it a, ama mi dingin a hong sap, no Rom khua-a a om Khristiante khempeuh tungah lai ka hong khak hi. I Pa Pasian le Topa Jesuh Khrih in note tungah dikna le nopsakna thupha hong tungsak tahen.</row>
		<row book="45" chapter="12" verse="13" tag="">[13] Na Khristian pihte uh a kisapna bangin na neihsate uh na hawm unla, zin le leengla do a siam mite na hita un.</row>
		<row book="45" chapter="14" verse="10" tag="">[10] Tua ahihleh bang hangin na Khristianpihte uh tungah thu khen a, bang hangin simmawhbawl thei na hi uh hiam? Thukhenna a thuak dingin Pasian’ mai-ah eite khempeuh a ding ciat ding ihi hi.</row>
		<row book="45" chapter="14" verse="13-15" tag="">[13] Tua ahih manin khatlekhat kimawhsakin thu kikhen kei unla, i Khristianpihte i puksak khak loh nading, a dongtangsak ihih khak loh nadingin ngaihsun ciat ni. [14] Topa Jesuh tawh kipawlin a lungsim ka theihna tawh, na khat peuhpeuh ama thu-in a dawizek om het lo hi, ci-in teltakin ka thei hi. Ahi zongin mi khatpeuh in dawizek hi, ci-in a ngaihsut leh ama a dingin a dawizek hi pah hi. [15] An khatpeuh na nekna uh hangin na Khristianpihte’ lungnopmawhna na piansak uhleh itna lungsim tawh a gamta na hi nawn kei uh hi. Na an nekna uh tawh, Khrih in a sihlawh mite’ siat nading piangsak kei un.</row>
		<row book="45" chapter="16" verse="7" tag="">[7] Jew mipih ahih banah ka thongkiatpih ahi Andronikas le Junias zong na hopih sak un. Amaute pen kei’ Khristian suahma pekin a na suak khinsate na hi uh a, sawltakte khempeuh in a theihkim uh mite ahi uh hi.</row>
		<row book="45" chapter="16" verse="11" tag="">[11] Jew mipih Herodion le Narsissas innkuan sunga i Khristian sanggamte zong na hopih sak un.</row>
		<row book="45" chapter="16" verse="14" tag="">[14] Asinkritas, Flegon, Hermes, Patrobas, Hermas, le amaute tawh a kikhawm khawm Khristian sanggamte zong na hopih sak un.</row>
		<row book="45" chapter="16" verse="23" tag="">[23] Keima zintunna pa le pawlpite’ kikhopna inn nei pa zong ahi Gaias in zong hong hopih hi. Ka omna khuapi sumkem pa Erastas le i Khristian sanggam Kuartas in zong hong hopih uh hi.</row>
		<row book="47" chapter="6" verse="15" tag="">[15] Khrih le Dawimangpa bangci-in kithutuak thei ding a, thu um mi le thu um lo mi bangci-in a ngaihsutna uh kibang thei ding ahi hiam?</row>
		<row book="47" chapter="12" verse="2" tag="">[2] Tuma kum sawm le li hun lai-in vantung a dawl tungnung penah Khristian khat kilato hi. A pumpi taktak hiam, maangmu ahi hiam ka thei kei hi. Pasian in thei hi.</row>
		<row book="47" chapter="13" verse="5" tag="">[5] Thu um taktak mah ihi hiam, ci-in nomau mahmah na ki-entel ciat un. Na ki-ettelna uhah a cingtaak lo na hih kei nak-uhleh note sungah Khrih om ahih manin thu phawk un.</row>
		<row book="48" chapter="1" verse="2" tag="">[2] Kei tawh a omkhawm i Khristianpihte in zong note hong hopih uh hi.</row>
		<row book="49" chapter="6" verse="1" tag="">[1] Tate aw, na nu na pate uh thu na man ding uh Khristian ngeina hi a, ahi ding mah ahi hi.</row>
		<row book="49" chapter="6" verse="4" tag="">[4] Pate aw, na tate uh a hehtheih nadingin bawl kei unla, Khristiante ngeina tawh kituakin taii-in hilhin pantah un.</row>
		<row book="50" chapter="1" verse="13-14" tag="">[13] Bang hang hiam cih leh Khrih nasem ka hihna hangin thongkia ka hihna thu, inncing galkapte a kipanin mi khempeuh in a thei uh hi. [14] Tua banah keima thongkiatna hangin hih lai-a om Khristiante a tamzaw in Topa muanna-in nei uh a, lau hetloin Pasian’ thu gen ngamna-in neizaw uh hi.</row>
		<row book="50" chapter="4" verse="22" tag="">[22] Hih lai-a om Khristian khempeuh, a diakdiakin kumpi nasem i lawmte in note hong hopih uh hi.</row>
		<row book="51" chapter="3" verse="18-20" tag="">[18] Zite aw, Khristiante gamtat dingin a kilawm ahih mah bangin na pasalte uh thu na mang un. [19] Pasalte aw, na zite uh it unla, amaute tungah ngongtat kei un. [20] Tate aw, na nu na pate uh thu man’ tawntung ding pen na Khristian nasep uh ahi hi. Tua bang thumanna in Pasian lungdamsak hi.</row>
		<row book="51" chapter="4" verse="11" tag="">[11] Justas zong a kici zel Jesuh in zong note hong hopih hi. Vun-atna a zang Jew mi Khristian a hong suakte lak panin hih mi thumte bek, Pasian thu-ah ka naseppih lakah a hong kihel ahi hi. Ka nasepna-ah amaute in nakpitakin hong huh uh hi.</row>
		<row book="54" chapter="3" verse="6" tag="">[6] Khristian a suaktungte zong hi lo ding hi. Tua bang mi thakte kiphasak thei a, Dawimangpa mah bangin thukhenna a thuak mite hikha thei ding hi.</row>
		<row book="57" chapter="1" verse="6" tag="">[6] Thu umte ihihna hangin Khristian sungah eite i kikholh manin, Khrih hangin i nuntakna sungah i ngah thupha a hoih khempeuh na theihna a kicin semsem nadingin thu ka ngen hi.</row>
		<row book="58" chapter="6" verse="10" tag="">[10] Pasian, a man loin gamta ngei lo ahih manin na Khristianpihte uh a beisa hunah na huhna uh le tu dongin na huh laina uh tawh ama a dingin na nasepna uh le amah na itna uh na lahnate uh hong mangngilh het lo ding hi.</row>
		<row book="59" chapter="1" verse="26" tag="">[26] Mi khatpeuh in Khristian ka hi hi, ci napi-in kampau a kidopzawh kei leh amahmah a kikhemtawm hi lel a, ama biakna neih a mawkna ahi hi.</row>
		<row book="60" chapter="1" verse="22" tag="">[22] Tu-in lungdamna thuman na zuihna hangun note kisiansuah khinin, na thu uppih mite uh lungsim tak tawh itthei khinta na hih manun na lungsim khempeuh uh tawh limtakin na ki-it un.</row>
		<row book="60" chapter="4" verse="16" tag="">[16] Ahi zongin Khristian hihna hangin gimna na thuak uhleh kuamah in maizum ngaihsut kei unla, Khrih min hangin na thuak manun Pasian tungah na lungdam un.</row>
		<row book="60" chapter="5" verse="14" tag="">[14] Khristian ki-itna tawh khatlekhat kinamin na kihopih un. Khrih thu um note khempeuh tungah nopsakna thupha hong tung tahen.</row>
		<row book="62" chapter="2" verse="9-11" tag="">[9] Mi khatpeuh in khuavak gamtatna ka gamta hi, ci napi-in a Khristian mipihte a muhdah leh khuamial gamtatna mah a gamta lai ahi hi. [10] A Khristian mipihte a it mite pen khuavak gamtatna a gamta hi a, tua bang mite a puktheih nading thu om lo hi. [11] Ahi zongin a Khristian mipihte a mudah mite pen khuamial sungah omin khuamial gamtatna a gamta uh hi a, tua khuamial in bangmah ngaihsunsak thei lo ahih manin a gamtat nading mel uh thei lo uh hi.</row>
		<row book="62" chapter="3" verse="10" tag="">[10] Hih pen Pasian tate le Dawimangpa’ tate a kilamdanna ahi hi. A manin gamta loin, a Khristian mipihte a it lo mi peuhmah, Pasian’ tate hi lo uh hi.</row>
		<row book="62" chapter="3" verse="14-17" tag="">[14] Ei Khristiante khatlekhat ki-it ihih manin sihna khutsung panin paikhia-in nuntakna khut sungah a lut khinta ihihna thu i thei khinzo hi. Itna lungsim a nei lote pen sihna khutsung mahah a omlai uh ahi hi. [15] A Khristian mipih a mudah mi peuhmah mi that hi a, mi thatte in nuntak tawntungna a neih lohna thu na thei uh hi. [16] Itna i cih bangci theih ding ihi hiam cih leh: Khrih in eite a dingin a nuntakna hong pia hi. Ei zong i Khristian mipihte a dingin i nuntakna i piak ngam ding ahi hi. [17] Mi khat hau mahmah hen la, a Khristian mipih a cimawhte mu napi-in huhna bangmah pianuam hetkei leh, bang hangin amah in Pasian ka it hi, ci thei ding ahi hiam?</row>
		<row book="62" chapter="4" verse="20" tag="">[20] Mi khatpeuh in, “Pasian ka it hi,” ci napi-in a Khristian mipihte a muhdah le a zuaupi a gen ahi hi. Bang hang hiam cih leh a muhtheih a Khristian mipih a it lo mi in a muhtheih loh Pasian it thei lo ding hi.</row>
		<row book="62" chapter="5" verse="16" tag="">[16] Mi khatpeuh in a Khristian mipihte a sih nading zah ciang ahi lo mawhna a gamta a muh leh ama a dingin thu ngetsak tahen. Ama thungetna bangin Pasian in a nuntakna suksak lo ding hi. Hih pen sihna zah ciang mawhna a hilote ka cihna ahi hi. Ahi zongin sih nading zah ciang ahi mawhna om a, tuate a’ ding ngetsak un, a ci ka hi kei hi.</row>
		<row book="64" chapter="1" verse="3-5" tag="">[3] Nang a mantakin a gamta na hih takpi mah bangin, i Khristian mipih hih lai-a hong pai peuhpeuh in a mantakin na nuntakna thu hong gen uh ahih manin ka nuam mahmah hi. [4] Tate bangin ka hong neih mite a mantakin a gamtatna uh ka zakna hangin ka lungdamna sangin adang lungdamna lianzaw bangmah om lo hi. [5] Ka hong it lawm Gaias aw, na theih ngei loh hinapi-in i Khristian mipihte lungsim takpi tawh na na huh hi.</row>
		<row book="64" chapter="1" verse="8-10" tag="">[8] Tua ahih manin Pasian thuman nasepna-ah nasem khawm mite ihih theih nadingin ei Khristiante in hih bang mite i huh ding ahi hi. [9] Na pawlpite kiangah lai ka gelh ngei hi. Ahi zongin na pawlpi sungah milian pen a ut Diotrefes in ka thugen hong mang nuam lo hi. [10] Tua ahih manin kong pai ciangin kote hong gensiatna, zuauthu a genna, le a gamtatna khempeuh ka pholak ding hi. Tua bang mi gensiatna ciang bek hi loin, i Khristian mipihte zin nangawn tungsak nuam lo a, zin a tungsak nuamte nangawn khamin, pawlpi panin hawlkhiat ding hanciam lai hi.</row>
	</category>
	<category id="125">
		<row book="1" chapter="50" verse="15-17" tag="">[15] Josef’ sanggamte in a pa uh a sih khit ciangin, “Josef in eite hong mudahin ama tunga siatna i bawl khempeuh hong thukkik kha ding hi,” ci uh hi. [16] Tua ahih ciangin amaute in Josef kiangah thu puak uh a, “I pa in a sih ma-in thu hong pia a, [17] ‘Josef kiangah hih bangin ci un: Na sanggamte’ thupalsatna le a khialhna na maisak in, kong thum hi. Bang hang hiam cih leh nang’ tungah amaute in siatna hong bawl uh hi,’ ci hi. Tua ahih ciangin tu-in nang’ tungah kong thum uh hi. I pa’ Pasian’ nasemte’ thupalsatna hong maisak in,” a ci uh hi. Amaute in ama kiangah tua bangin thu a gen ciangun Josef a kap hi.</row>
		<row book="4" chapter="12" verse="11" tag="">[11] Aaron in Moses kiangah, “Ka topa aw, kote hai gamtatin ka khialhna hangun gim hong pia kei in.</row>
		<row book="19" chapter="34" verse="13-14" tag="">[13] Siatna ding panin na leii kem inla, zuau genna panin na muk kem in. [14] Siatna panin kihemkhia inla, a hoih bawl in. Kilemna ding hanciam inla, na phak mateng delh in.</row>
		<row book="19" chapter="51" verse="1-3" tag="">[1] Pasian aw, nangma itna kip om bangin kei hong hehpih inla, na hehpihna lian om bangin ka thu palsatnate hong phiatkhiatsak in. [2] Ka khialhna panin hong silsiang kiuhkeuh inla, ka mawhna panin kei hong siangsak in. [3] Bang hang hiam cih leh ka thupalsatnate ka thei a, ka mawhnate khempeuh ka phawk ngitnget hi.</row>
		<row book="20" chapter="10" verse="12" tag="">[12] Muhdahna in kitotna piangsak a, itna in mawhna khempeuh maisak hi.</row>
		<row book="20" chapter="14" verse="9" tag="">[9] Mihaite in a khialh hangun phamawh sa lo uh a, mipilte a khialh ciangun mawhmaisak ding deih uh hi.</row>
		<row book="20" chapter="25" verse="11" tag="">[11] A kilawm hunin kammal khat paukhiatna pen ngun pek tunga kham pek khat a kisuang tawh kibang hi.</row>
		<row book="24" chapter="3" verse="13" tag="">[13] Na mawhna na phawk ding bek kisam hi. TOPA na Pasian na langpanna, singliim nuai khempeuhah gamdang pasian-te tawh na khialh kawikawina le ka thu nong man lohnate pulak in, TOPA in kong ci hi.</row>
		<row book="40" chapter="5" verse="8-9" tag="">[8] Lungsim takpi tawh Pasian a zong mite in Pasian mu ding ahih manin thupha ngah mi ahi uh hi. [9] Kilem nading deihin a hanciam mite in Pasian’ tate cihna ngah ding uh ahih manin thupha ngah mi ahi uh hi.</row>
		<row book="40" chapter="5" verse="23-24" tag="">[23] Tua ahih manin Pasian tungah biakna a pia dingin biakna tau mai-ah na om laitakin na sanggamte khat peuhpeuh na tungah a lungkim lohna thu na phawk leh, [24] Pasian na biak nading nate, a biakna tau mai-ah nusia photin, pai-in na sanggampa tawh va kilem phot inla, tua khit ciangin hong paikikin Pasian biakna pia in.</row>
		<row book="40" chapter="6" verse="14-15" tag="">[14] Note in midangte’ hong mawhna na maisak uhleh vantungah a om na Pa un zong note’ mawhna hong maisak ding hi. [15] Ahi zongin note in midangte’ hong mawhna na maisak kei uhleh vantungah a om na Pa un zong note’ mawhna hong maisak lo ding hi.</row>
		<row book="40" chapter="12" verse="25" tag="">[25] Jesuh in amaute’ ngaihsutna thei ahih manin amaute kiangah, “Gam khat peuhpeuh, a gammite kiphelkhamin pawlkhat le pawlkhat kido le-uh tua gam a sia suak ding hi; khua khat ahi a, innkuan khat ahi zongin kiphelkhamin kido le-uh kip lo ding hi.</row>
		<row book="40" chapter="18" verse="15-17" tag="">[15] “Na sanggamte uh na tung uhah hong khialh leh pai-in no tegel bek theihin a khialhna va gen un. Na thu uh a hong man’ leh na sanggampa uh a ngahkik na hi uh hi. [16] Ahi zongin na thu uh a hong mannop kei leh, Lai Siangtho sungah, ‘Mi nih ahih kei leh mi thum’ theihna bek tawh mawhsakna khat peuhpeuh man pan hi,’ a cih mah bangin midang khat ahi a, nih ahi zongin tonpih un. [17] Amah in tua mite’ thu a mannop kei leh pawlpite tungah a thu ko un. Pawlpite’ thu nangawn a mannop kei leh Gentail mite le siahdongte bangin na ngaihsun un.</row>
		<row book="42" chapter="11" verse="4" tag="">[4] Kote tungah a hong mawhte mawh maisakna ka neih bangun ko’ mawhna zong hong maisak in. Ze-etna lian hong thuaksak ke’n,’ ci-in na ngen ding uh hi,” a ci hi.</row>
		<row book="42" chapter="17" verse="3-4" tag="">[3] Note hoihtakin kingaihsun un. Na sanggampa uh no tungah hong khialh leh amah taii unla, a kisik leh a mawhna maisak un. [4] Nikhat sungin sagihvei ciang dong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nakleh na maisak khin ding uh hi,” a ci hi.</row>
		<row book="43" chapter="13" verse="35" tag="">[35] Note khatlekhat ki-it le-uhcin keima nungzuite na hihna uh mi khempeuh in hong thei ding uh hi,” a ci hi.</row>
		<row book="45" chapter="12" verse="18" tag="">[18] Ahih theih laiteng mi khempeuh tawh na kilem nadingun hanciam un.</row>
		<row book="45" chapter="14" verse="19" tag="">[19] Tua ahih ciangin mi tawh kilem theih nading le kha thu-ah khatlekhat thahatna i kipiak theih nading thute hanciam ciat ni.</row>
		<row book="46" chapter="6" verse="1-12" tag="">[1] Note khatlekhat thu na kineih uh ciangin Pasian’ mi siangthote khensakzaw loin lawki thukhente’ mai na kitun ngam uh hi. [2] Pasian’ mite in leitung mite’ thu a khensakzaw ding ahihlam thei lo na hi uh hiam? Note pen leitung mite’ thu a khensak ding na hih uh ciangin tua bang thu neute khen thei lo lawmlawm na hi uh hiam? [3] Eite pen vantung mite’ thu nangawn a khensak ding ihih lamtak thei lo na hi uh hiam? Tua ahih manin hih leitung a no’ thu neuneute leltak na khentheih zawk kan ding uh ahi hi. [4] Tua bang hinapi-in hih bang thu themthem hong pian ciangin pawlpi sungah bangmahin a kisim lo mite’ mai kitun ding na hi uh hiam? [5] Note a dingin zumhuai mahmah hi. Note khatlekhat na kithuneihnate uh a khenthei ding note lakah mipil khat beek om buang ding hi. [6] Tua hinapi, khatlekhat thu kineihin zum na kitun uh a, lawki thukhente na khensak tazen uh hi. [7] Note khatlekhat zum na kitut mahmah uh zong a gina het lo na hihna uh hong kilangsak hi. Bang hangin thuakzaw mai lo a, sum ngamzaw mai lo na hi uh hiam? [8] Note khatlekhat kisu-in, khatlekhat na kisut zawsop uh a, na sanggamte teekteek nangawn uh tawh thu na nei uh hi. [9] Migilote, Pasian’ Ukna sungah a lut hetloh nading thu na thei uh hi. Note kihaibawl kei un. Numei tawh a paktatte, milim biate, mi zi ahih kei leh mi pasal tawh a mawhte, pasal le pasal a khialte, [10] a gutate, a huaihamte, zukhamte, mi gensiate, ahih kei leh mi’ na a sutte khat beek, Pasian’ Ukna sungah lutthei het lo ding hi. [11] Note pawlkhat, tua bangin na gamta uh hi. Ahi zongin note pen i Topa Jesuh Khrih le i Pasian’ Kha Siangtho hangin mawhna panin a hong kisiangsak khinsa, Pasian’ tungah a kipiasa, Pasian tawh a kipawlsa mite na hi uh hi. [12] “Ka ut peuhpeuh ka hihtheih nading thu om hi,” a ci omkha ding hi. Ahi zongin na khempeuh hih ding kilawm lo hi. Kei zong ka ut khempeuh ka hih theih hangin tua bang gamtatna khat peuhpeuh’ sila ka suak nuam kei hi.</row>
		<row book="46" chapter="13" verse="4-7" tag="">[4] Itna neite a lungduai-in migi hi. Itna neite in hazatna lungsim nei loin, zong kisathei lo hi. [5] Itna neite a kilawm loin gamta lo, heh pakpak lo, mite’ mawhna ciamteh lo hi. [6] Thuman lote-ah lungdam ngei lo uh a, thumante bekah lungdam uh hi. [7] Itna neite lungkia cih om ngei lo hi; a upna, a lametna, lungduai takin a ngaknate uh a mawkna cih om ngei lo hi.</row>
		<row book="46" chapter="13" verse="11" tag="">[11] Naupang ka hih hun lai-in naupang mah bangin kampau-in, thu ngaihsunin, ka gamta hi. Ahi zongin tu-in khangham ka hih manin naupang vaite ka zang nawn kei hi.</row>
		<row book="47" chapter="2" verse="8-9" tag="">[8] Amah na itkik ding uh ka hong thumna thu zong amah na theisak un. [9] Note in ze-etna bangzah ciang thuakzo-in, ka thugente na hong mangzo uh hiam cih ka theih nadingin tua lai a hong gelh ka hi hi.</row>
		<row book="47" chapter="12" verse="13" tag="">[13] Note lakah na ka sepna hangin huhna bangmah kong nget loh cih simloh, pawlpi dangte sangin kong hamsiatsak zawkna bangmah om het lo hi. Tua bangin note kiang panin bangmah kong nget lohna hangin midang tawh hong kibangsak lo suak ka hih manin, tua khialhna hong maisak ta un.</row>
		<row book="46" chapter="14" verse="20" tag="">[20] Sanggamte aw, na thu ngaihsutnate uhah naupang bang kei un. Gitlohna lamah naupang bang unla, ahi zongin thu ngaihsutna-ah a khangham hi ta un.</row>
		<row book="49" chapter="4" verse="26" tag="">[26] Na heh uh ciangin, tua hehna hangin khialkha kei unla, a tawntungin heh paisuak kei un.</row>
		<row book="49" chapter="4" verse="31-32" tag="">[31] Kimuhdahna, hehna, thangpaihna, kitotna, kikona, kilungsim neihna khempeuh beisak unla, [32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="51" chapter="3" verse="13" tag="">[13] Note lakah khatlekhat a kilungkim lo na om uh ciangin khatlekhat na mawhna uh kimaisakin na kihuh ciat un. Topa in note’ mawhna hong maisak bangin note zong khatlekhat na mawhna uh na kimaisak ding uh hi.</row>
		<row book="52" chapter="5" verse="11" tag="">[11] Tua ahih manin tu laitakin na omzia uh mah bangin khatlekhat kihanthawnin na kihuh ciat ta un.</row>
		<row book="58" chapter="12" verse="14-15" tag="">[14] Mi khempeuh tawh na kilem theih nading uh hanciam un. Nuntak siangtho lo tawh kuamah in Topa mu zo lo ding ahih manin nuntak siangtho na nungta un. [15] Pasian’ hehpihna a ngahlah na hihkhak loh nadingun na kidawm un. Zungkha a nei singkung hong khangin mi tampi gimsakin a siatsak bangin mite a siasak na hihkhak loh nadingun na kidawm un.</row>
		<row book="59" chapter="5" verse="16" tag="">[16] Tua ahih manin na ci uh a dam nadingin khatlekhat tungah na mawhna uh kipulakin thu na kingetsak ta un. Mihoihte’ thungetna in vang nei a, na lianpi semzo hi.</row>
		<row book="60" chapter="5" verse="5" tag="">[5] Tua mah bangin no khangnozaw deuhte in zong a khanghamte’ thu na mang un. Lai Siangtho in, “Pasian in a kiphasak mite nial a, a kiniamkhiat mite a hehpih hi,” a cih mah bangin na vekpi-un kiniamkhiatna puan bangin silhin, khatlekhat na na kisepsak un.</row>
		<row book="62" chapter="1" verse="9" tag="">[9] Ahi zongin Pasian kiangah i mawhnate va pulak lehang, amah citakin thuman ahih manin, i mawhnate hong maisakin i hoih lohnate khempeuh hong siangsak ding hi.</row>
		<row book="62" chapter="2" verse="1-3" tag="">[1] Ka itte aw, note na khialhkhak loh nading uh ka deihna-in hih lai a hong gelh ka hi hi. Ahi zongin mi khatpeuh a khialh ciangin eite a dingin Pa Pasian kiangah a hong thumsak dingin a thuman Jesuh Khrih i nei hi. [2] Tua Jesuh hangin eite’ mawhna hong kimaisak a, eite a’ ding bek hi loin leitung mi khempeuh’ mawhna zong a mai nading ahi hi. [3] Eite in ama thupiaknate i zuih leh amah a thei taktak ihihna hong kilang hi.</row>
		<row book="62" chapter="2" verse="9-11" tag="">[9] Mi khatpeuh in khuavak gamtatna ka gamta hi, ci napi-in a Khristian mipihte a muhdah leh khuamial gamtatna mah a gamta lai ahi hi. [10] A Khristian mipihte a it mite pen khuavak gamtatna a gamta hi a, tua bang mite a puktheih nading thu om lo hi. [11] Ahi zongin a Khristian mipihte a mudah mite pen khuamial sungah omin khuamial gamtatna a gamta uh hi a, tua khuamial in bangmah ngaihsunsak thei lo ahih manin a gamtat nading mel uh thei lo uh hi.</row>
		<row book="62" chapter="4" verse="7-8" tag="">[7] Ka it lawmte aw, Pasian pen itna hong piankhiatna bulpi ahih manin eite khatlekhat ki-it ni. Itna a nei mi peuhmah, Pasian’ tate hi a, Pasian a thei uh hi. [8] Pasian pen ki-itna ahih manin itna a nei lo mite in Pasian thei lo uh hi.</row>
	</category>
	<category id="126">
		<row book="19" chapter="96" verse="12-13" tag="">[12] Lo le a sunga om khempeuh nuamin diang uh hen. Gamlak a sing om khempeuh in TOPA’ mai-ah lungdamin la sa hi. Bang hang hiam cih leh amah hong pai ta hi. Leitung mite’ thu a khen dingin hong pai ta hi. Amah in thumanna tawh leitung ukin mite’ thu ahi bangin khen ding hi. [13] Lo le a sunga om khempeuh nuamin diang uh hen. Gamlak a sing om khempeuh in TOPA’ mai-ah lungdamin la sa hi. Bang hang hiam cih leh amah hong pai ta hi. Leitung mite’ thu a khen dingin hong pai ta hi. Amah in thumanna tawh leitung ukin mite’ thu ahi bangin khen ding hi.</row>
		<row book="23" chapter="25" verse="9" tag="">[9] Tua ni ciangin, “En un, amah pen eima Pasian ahi hi. Eite a hong hon dingin amah i ngak hi. Amah pen eima TOPA ahi hi. Amah i ngak hi. Amah in eite hong honkhia ahih manin lungdamin kipak ni,” kici ding hi.</row>
		<row book="27" chapter="7" verse="13-14" tag="">[13] Zan ka maangmuh hun sungin ka khuadak leh mihing tawh a kibang mi khat meii tungah a hong pai ka mu hi. A nungta tawntung mipa kiangah pai-in, ama kiangah a kipia hi. [14] Amah in vangliatna, minthanna, le kumpi za ngah ahih manin minam kimte, minam tuamtuamte, paunam tuamtuamte khempeuh in ama na a sem ding uh ahi hi. Amah in a tawntungin uk ding a, a kumpi gam a bei ngei kei ding hi.</row>
		<row book="27" chapter="12" verse="1-2" tag="">[1] Tua ciangin saihadial puan a silh vantungmi in, “Na mite a cing, a lian vantungmi Mikhael hong kilang ding hi. Tua ciangin leitungah mihing a pianzawh a kipan a nasia penpen gimna hun hong tung ding hi. Tua hun a hong tun ciangin Pasian’ laibu sungah a min a kigelh na mite khempeuh kihonkhia ding hi. [2] A sisa mi tampite in nuntakna a ngahkik ding uh hi. Pawlkhatte nungta tawntung ding uh a, pawlkhatte in a tawntung zumna le minsiatna a ngah ding uh hi.</row>
		<row book="27" chapter="12" verse="7" tag="">[7] Puanpak silhpa in a khut tegel vantung lamah laamto-in, Tawntung Pasian’ min tawh thuciamna a bawl hi. Amah in, “Kum thum le alang hi ding hi. Pasian’ mite a kibawlsiatna a bei ciangin hih thute khempeuh hong piang ding hi,” ci-in a gen ka za hi.</row>
		<row book="38" chapter="14" verse="6" tag="">[6] Tua ni hong tun ciangin khuadam, vukkiat cihte om nawn lo ding a,</row>
		<row book="40" chapter="16" verse="27-28" tag="">[27] A Pa’ minthanna vang le a vantung mite tawh Mihing Tapa hong paikik ding a, mi khempeuh amau’ gamtatna ciat tawh a kizui-in a thuk ding hi. [28] Hih lai-a a om mi pawlkhatte a sih ma-in Mihing Tapa, Kumpi-in hong pai ding ahih lamtak phawkkhial kei un,” a ci hi.</row>
		<row book="40" chapter="24" verse="21-31" tag="">[21] Bang hang hiam cih leh leitung piancil a kipan tuhun dong, cikmahin tua bang haksatna a om ngei lo, nidang ciangin zong a om ngei nawn lo ding, tua hun laitakin hong tung ding hi. [22] Pasian in tua gimna hun a ni khiam lo hileh a suaktazo kuamah om lo ding hi. Ahi zongin ama teel mite a khualna-in a ni a khiam ding hi. [23] “Tua laitakin mi khatpeuh in, ‘Hih lai-ah Khrih om hi, hua lai-ah Khrih om hi,’ ci-in hong gen leh, um kei un. [24] Bang hang hiam cih leh Khrih a kineihkhemte le kamsang a kineihkhemte hong piang ding a, ahih zawh leh a teelsa mite nangawn a khem nadingun lim le nalamdang lianpipi hong bawl ding uh hi. [25] A hun ma-in hong genkholkhin ka hih manin limtakin kidawm un. [26] “Tua ahih kei leh zong mite in, ‘Gamlakah Khrih om hi,’ hong cih leh zong va paikha kei un. ‘Innsungah Khrih bu hi,’ hong cih leh zong umkha kei un. [27] Bang hang hiam cih leh Mihing Tapa hong pai ciangin khuaphialep in van mong khat panin mong khat dong a taanzaihsak mah bangin kitheikim ding hi. [28] “Sapul omna peuhah musane kikaikhawm ding hi.” [29] “Tua gimna hun a tunkhit phetin ni hong mialin kha hong taang nawn lo ding a, vantung panin aksite hong kia ding a, vantung a om nate a pai ngei-in pai thei loin lampialgawp ding hi. [30] Tua ciangin Mihing Tapa’ lim vantungah hong kilang ding hi. Tua ciangin leitung minam khempeuh dahin kap ding uh a, vangliatna le minthanna tawh meii lakah Mihing Tapa a hong pai a mu ding uh hi. [31] Nakpi takin peengkul hong ging ding a, leitung mun khempeuhah a vantung mite hong paisakin, leimong khat pan mong khat dongin, a teelsa mite a kaikhawmsak ding hi.</row>
		<row book="40" chapter="25" verse="31-32" tag="">[31] “Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. [32] Ama mai-ah leitung minam khempeuh hong kikhawm ding hi. Gancing pa in tuu le keelte a khen mah bangin mi khempeuh khen nihin hong koih ding hi.</row>
		<row book="40" chapter="25" verse="46" tag="">[46] Tua ahih ciangin tawntung gimthuakna sungah amaute pai ding uh a, mihoihte ahihleh nuntak tawntungna sungah lut ding uh hi,” a ci hi.</row>
		<row book="40" chapter="26" verse="64" tag="">[64] Tua ciangin Jesuh in, “Nangmah in tua mah na ci khin hi. Ahi zongin note khempeuh kiangah ka hong genin-ah: Vanglianpa’ taklamah Mihing Tapa omin meii tungah a hong pai na mu ding uh hi,” a ci hi.</row>
		<row book="41" chapter="13" verse="24-27" tag="">[24] “Tua haksatna hun khit ciangin ni hong mial ding a, kha hong taang nawn lo ding hi. [25] Van panin aksite hong kia ding a, vantung a om nate a omngei bangin omthei nawn lo ding hi. [26] Tua ciangin Mihing Tapa, vangliatna le minthanna tawh meii lakah a hong paisuk kimu ding hi. [27] Tua ciangin leitung mun khempeuhah vantung mite sawl ding a, leimong khat pan mong khat kikalah a om a teel mite khempeuh a kaikhawmsak ding hi.</row>
		<row book="41" chapter="14" verse="62" tag="">[62] Jesuh in, “Ka hi hi; Vanglian Pasian’ taklamah Mihing Tapa omin meii lakah a hong pai na mu ding uh hi,” a ci hi.</row>
		<row book="42" chapter="21" verse="27-31" tag="">[27] Tua ciangin Mihing Tapa hong kilang ding a, minthanna le vangliatna tawh meii lakah hong pai ding hi. [28] Hih thute a pian ding hong kipat ciangin, note hong kihotkhiat ding hun hong naita ahih manin, dingin nuamna lungsim tawh khuadak un,” a ci hi. [29] Tua ciangin Jesuh in amaute kiangah thugentehna khat gen a, “Thei kung a kipan singkung khempeuh en dih un. [30] A teh hong no na muh uh ciangin khuakhal hong naita hi, ci-in na thei uh hi. [31] Tua mah bangin hih thute hong piang na muh uh ciangin Pasian’ Ukna hun hong tungta ding hi, ci-in na thei ding uh hi.</row>
		<row book="46" chapter="1" verse="7" tag="">[7] i Topa Jesuh Khrih hong kilatkik ding ngakin na om hun sungun thupha na ngah loh uh khat beek om lo hi.</row>
		<row book="46" chapter="4" verse="5" tag="">[5] Tua ahih manin a hun a tunma-in kuamah mawhsakin thu khen kei un. Topa hong pai ciangin a tawpna thukhenna hong om ding a, amah in thusimte hong pholakin, mihingte in a lungsim sung uhah a ipcip uh thute hong telkheh ding hi. Tua ciangin mi khempeuh in amau’ ngah dingin a kilawm phatna, Pasian’ kiang panin a ngah ciat ding uh hi.</row>
		<row book="46" chapter="15" verse="23" tag="">[23] Ahi zongin tua hinkikna pen ama hun tawh kizui-in a banbanin hi ding hi. A masa penin Khrih hi a, Khrih hong paikik ciangin ama pawlte khempeuh hingkik ding hi.</row>
		<row book="46" chapter="15" verse="51-54" tag="">[51] Kuamah kim in a theih loh thusim khat na ngai un. Eite khempeuh a si khin ding ihi kei a, thakhatthu-in a kikhelvat ding ihi hi. [52] Peengkul nunung hong gin’ ciangin mitphiat kikal sungin i kikhelpak ding hi. Bang hang hiam cih leh peengkul hong gin’ ciangin misite a sithei nawn lo dingin hong tho ding a, i vekpi-in i kikheel ding hi. [53] A muatthei pumpi pen a muat thei lo pumpi-in hong kikheel ding a, a sithei pumpi pen a sithei lo pumpi-in hong kikheel ding hi. [54] A muatthei pen a muat thei lo hong suakin, a sithei pen a sithei lo hong suah ciangin Lai Siangtho thu hong tung taktak ding hi. Lai Siangtho in, “Sihna maimangin gualzawhna in khuplet hi.</row>
		<row book="46" chapter="16" verse="22" tag="">[22] Topa a it lo mi peuhmah in samsiatna ngah tahen. I Topa hong pai tahen.</row>
		<row book="47" chapter="1" verse="14" tag="">[14] Topa Jesuh hong paikik Ni ciangin a cingtakin thei ding na hih manun note hangin ka kisialh uh mah bangin note zong kote hangin na kisial ding uh hi.</row>
		<row book="50" chapter="1" verse="6" tag="">[6] Note sungah hih nasep hoih a hong pankhia Pasian in Jesuh Khrih hong paikik hun ciang dong, mi cingtaak na hih nadingun hong huh ding hi, ci-in teltakin ka thei hi.</row>
		<row book="51" chapter="3" verse="4" tag="">[4] Note’ nuntakna taktak Khrih ahih manin amah hong kilat ciangin note zong amah tawh hong kilang khawmin amah tawh na minthang khawm ding uh hi.</row>
		<row book="52" chapter="4" verse="13-17" tag="">[13] Sanggamte aw, lametna a nei lo mite bangin na dahluat loh nadingun a sisa mite’ omzia ding thu na theih ding uh ka deih hi. [14] Jesuh si-in thokik hi, ci-in i up mah bangin Pasian in Jesuh hong paipih kik ciangin amah umin a si mite zong hong tonpih ding hi, ci-in i um hi. [15] Topa’ thugen note kiangah ka hong gen uh thu in: Topa hong paikik ni ciangin a nungta lai eite pen a sisa mite tawh i kimuh ma-in Topa tawh i kimu kei ding hi. [16] Pasian’ thupiakna awging lianpi, vantungmi mangpa’ thugenna, le Pasian’ peengkul hong ging ding a, vantung panin Topa mahmah hong paisuk ding hi. [17] Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna ahi hi.</row>
		<row book="52" chapter="5" verse="10" tag="">[10] Amah a hong paikik ciangin a hing ihi a, a si ihi zongin amah tawh i omkhawm theih nadingin eite a dingin amah a hong si ahi hi.</row>
		<row book="53" chapter="2" verse="8" tag="">[8] A khamcip pa a kilakkhiat khit ciangin A Gilopa hong kilang ding a, Topa Jesuh hong pai ciangin tua A Gilopa mutlum ding a, vanglian minthangin hong kilatna tawh a maimangsak ding hi.</row>
		<row book="55" chapter="4" verse="1-2" tag="">[1] Pasian’ mai, le a hingte hitaleh a site hitaleh mi khempeuh’ thu a khen ding Khrih Jesuh’ mai-ah nakpitakin ka hong hanthawn hi. Amah Kumpi-in hong paikikin ukna hong kipan ding ahih manin, [2] hunhoih hunsia cih khen tuan loin Pasian’ thu hilh ding na kin ngaihsut nading, lungduaina tawh mite’ lungsim zo-in, mite taii-in, hanthawnin na hilh nadingin thu a hong pia ka hi hi.</row>
		<row book="58" chapter="9" verse="27-28" tag="">[27] Mi khempeuh khatvei si-in, tua khit ciangin Pasian’ thukhenna a thuak ding ahih mah bangin, [28] mi tampite’ mawhna a thuak dingin Khrih zong khatvei bek a kipia hi. A nihveina hong kilatkik ciangin mawhna thu tawh kisai nasem ding hi nawn loin, lawptakin amah a ngak mite a honkhia ding ahi hi.</row>
		<row book="65" chapter="1" verse="14" tag="">[14] Tanglai pekin Adam pan khang sagihna Enok in zong hih thu mah na genkhol a, a genna-ah, “En un, Topa, a mi siangtho honpite tawh hong pai ding a,</row>
		<row book="66" chapter="1" verse="7" tag="">[7] En un, amah hong paita ding a, meiipi tawh hong tonkhawm ding hi. Teipi tawh amah a sunte a kipan mi khempeuh in a mu ding uh hi. Amah a hong pai ciangin leitung mi khempeuh lau-in a kap ding uh hi. Hih ka gen bangin hong piang takpi ding hi. Amen.</row>
		<row book="66" chapter="4" verse="1-2" tag="">[1] Hih thuteng khit ciangin ka khuadak leh vantungah kong a kihongsa-in a om ka mu hi. Peengkul awging tawh a kibang, kei kiangah thu a hong gensa awging mah in, “Hih lai-ah hong paito in. Tunung ciangin thupiang dingte ka hong lak ding hi,” hong ci hi. [2] Thakhat thu-in Kha Siangtho tawh ka kidim a, tua vantung a tokhom tungah mi khat a tu ka mu hi.</row>
		<row book="66" chapter="6" verse="14-17" tag="">[14] Laidal a kizial bangin vanpi kizialin maimang a, mual le tuikulhte khempeuh a omna uh panin maimangta hi. [15] Tua ciangin leitung kumpite le miliante, galkapmangte, mihaute le mi vangliante, silate le sila ahi lote a kipanin a kuamah peuh, mualtung a leihawmte sungah bu uh a, [16] mualte le suangtum lianpite kiangah, “Kote tungah hong kiasuk unla, tokhom tungah a tupa’ maitang le Tuuno’ hehna panin kote hong liah un. [17] Amaute’ hehna hangin gimna hun hong tungta ahih manin kua in thuakzo ding ahi hiam?” a ci uh hi.</row>
		<row book="66" chapter="10" verse="1" tag="">[1] Tua ciangin a thahat vantungmi khat, meiipi in tuamin, a lu tungah sakhituihup khimin, a maitang nitaang tawh kibangin, a khete meikuang khuampi tawh a kibang khat, vantung panin a hong kumsuk ka mu hi.</row>
		<row book="66" chapter="11" verse="15-19" tag="">[15] Tua ciangin a sagihna vantungmi in a peengkul hong tum a, vantungah nakpitakin aw hong ging a, “Leitung uk nading aana neihna pen i Topa Khrih a’ hong suakkhin a, amah in a tawntungin uk paisuak ding hi,” hong ci hi. [16] Pasian mai-a a tokhom ciat uhah a tu upa sawmnih le lite zong mai pukin Pasian bia uh a, [17] “A beisa hun le tu hunah a om tawntung a Vanglian Topa Pasian aw, tu-in na vangliatna zangin uk ding hong kipan khin na hih manin nangma tungah ka nuamna uh ka hong ko uh hi. [18] Na hehna hong kilat hun hong tungta a, misite thukhen nading hun hong tungta ahih manin minam dangte heh mahmah uh hi. Nangma nasem kamsangte, a lian a neu, nang hong kihta mi khempeuhte thaman na piak ding hun hi ta a, leitung a susia mite na suksiat ding hun hi ta hi,” a ci uh hi. [19] Tua ciangin vantungah a om Pasian biakna innpi kihong a, a Thuciamna Singkuang zong biakinn sungah a om a kimu hi. Tua ciangin nakpitakin khua phia-in a ging lianpi om a, van gingin zin ling a, gialpi a kia hi.</row>
		<row book="66" chapter="14" verse="14-16" tag="">[14] Tua ciangin ka khuadak leh meiipi a bang a kang biakbuak om a, tua meiipi tungah mihing tawh a kibang khat tu-in, kham lukhu khu-in, a khutah phiaukawi hiam khat a tawi ka mu hi. [15] Biakinn sung panin vantungmi khat hong paikhia a, meiipi tungah a tu mipa nakpitakin samin, “Leitung mite lak dingin min mahmah a, a lak hun hong tungta ahih manin na phiaukawi tawh at in,” a ci hi. [16] Tua ahih manin meii tungah a tupa in leitungah a phiaukawi hong van a, leitung mite a at hi.</row>
		<row book="66" chapter="19" verse="11" tag="">[11] Tua ciangin vantung a kihong ka mu a, sakol kang khat a om hi. A tungah a tuang pa pen a Citak a Thuman pa kici hi. Amah in thumanin thu khenin gal a do hi.</row>
		<row book="66" chapter="20" verse="11-13" tag="">[11] Tua ciangin tokhom kang a lian khat le a tungah a tupa ka mu hi. Ama omna panin lei le van lengkhiamang a, a tunna mel uh kithei lo hi. [12] A lian a neu misite tua tokhom mai-ah dingin laibute a kilem ka mu hi. Tua ciangin a nungta mite a kigelhna laibu a dang khat zong a kilem ka mu hi. Amaute’ gamtatna tua laibute sungah a kigelhna tawh kizui-in misite tungah thu a kikhen hi. [13] Tuipi sungah a om misite, tuipi in hong pusuah a, Sihna le Misite’ Gam in zong amau sungah a om misite hong pusuah uh hi. Tua ciangin a vekpi-in amaute’ gamtatnasa tawh kizui-in thu a kikhen hi.</row>
		<row book="66" chapter="21" verse="1-4" tag="">[1] Tua ciangin van thak khat le lei thak khat ka mu hi. Van masa le lei masa maimang khin a, tuipi zong om nawn lo hi. [2] Mothak khat a pasal tawh a kituah dingin a kizem bangin vantung Pasian kiang panin Khuapi Siangtho ahi Jerusalem khua thak a hong paisuk ka mu hi. [3] Tokhom panin nakpitakin awging khat ka za a, “Tu-in Pasian omna inn pen mite tawh omkhawm ta hi. Pasian in amaute ompih ding a, amaute pen ama mite hi ding uh hi. Pasian mahmah amaute tawh omkhawm ding a, amah pen amaute’ Pasian hi ding hi. [4] Amaute’ mit panin khitui khempeuh nulsak ding hi. Thu luisate maimang khinta ahih manin sihna, dahna, le na sa-a kahna cihte om nawn lo ding hi,” a ci hi.</row>
	</category>
	<category id="127">
		<row book="1" chapter="3" verse="15" tag="">[15] Nang le numei kikal na suanlekhakte le ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi,” a ci hi.</row>
		<row book="1" chapter="3" verse="21" tag="">[21] TOPA Pasian in mipa le a zi a dingin savun puan bawl a, amaute silhsak hi.</row>
		<row book="19" chapter="22" verse="1" tag="">[1] Ka Pasian, ka Pasian aw, bang hangin kei hong nusia na hi hiam? Nong huhna ding ka hong thumna panin bang hangin gamla om na hi hiam?</row>
		<row book="19" chapter="22" verse="6-7" tag="">[6] Ahih hangin kei pen lungno khat bang lel ka hi a, mi ka bang kei hi. Mite’ ko gawpgawp, mite’ simmawh ka hi hi. [7] Hong mu mi khempeuh in kei hong zahko-in, hong mukpiksan uh a, a lu uh hong peisan hi.</row>
		<row book="19" chapter="22" verse="16" tag="">[16] Ka kiimah uite om a, siatna bawl mi honkhat in kei hong umcih uh hi. Ka khut ka khete hong sunletzo uh hi.</row>
		<row book="19" chapter="22" verse="18" tag="">[18] Amaute in ka puante hawm uh a, ka puan a hawm nadingun lai ai a san uh hi.</row>
		<row book="19" chapter="34" verse="20" tag="">[20] Amah in thuman mipa kem a, a guh khat zong kitan lo hi.</row>
		<row book="23" chapter="53" verse="3-12" tag="">[3] Amah pen mite in simmawhin nusia a, gimna le natna a thuak ahi hi. Mite in en nuam loin a mai uh a humsan uh mipa bangin amah kisimmawh a, eite in amah i thusim kei hi. [4] “Amah in eite’ natna teng thuakin, eite’ gimna teng pua khin taktak hi. Ahi zongin eite in amah pen ama mawhna hangin Pasian in a gimsak, gimna a thuak bangin i ngaihsun hi. [5] Ahih hangin eite’ khialhna hangin amah kiliamsak a, eite’ mawhna hangin amah kisatnim hi. Ama gim thuakna hangin nopna i ngah a, ama liamna hangin damna i ngah hi. [6] Eite khempeuh in tuu bangin lam i khial khin a, eite khempeuh eimau san ciatah i pai khin hi. TOPA in eite khempeuh’ mawhnate ama tungah a suan hi. [7] “Amah kinengniamin gimna a kithuaksak hangin amah kam khat beek pau lo hi. Sa gote kiangah a kipaipih tuuno le a mulmette mai-ah a kipaipih tuu a ham loh mah bangin amah kam khat beek pau lo hi. [8] Nenniamna le thukhenna tawh amah kipaikhiatpih hi. A hingte’ gam panin amah kikhenkhia-in, ama mite’ khialhna hangin amah in gimna thuak hi, ci-in ama khang mite kua in thei ahi hiam? [9] Amah in mawhna bawl lo, zuau gen ngei lo napi-in, amaute in migilote tawh sihna a kibang, mihaute tawh hankhuk a kibang a bawlsak uh hi,” a ci uh hi. [10] Ahih hangin amah a kisatnim ding pen TOPA’ deihna ahi hi. Amah in natna thuaksak hi. Mawhna hangin ama pumpi a kipiak ciangin amah in a suanlekhakte mu ding a, ama khan a sau ding hi. TOPA’ deihna ama khut sungah pung ding hi. [11] Amah in a gimna thaman mu-in a lungdam ding hi. A mawk thuak ahihlohna thei-in a thuman ka nasempa in mi tampi tak a dik suaksak ding a, amah in amaute’ mawhnate pua ding hi. [12] Tua ahih ciangin amah pen miliante tawh nate ka hawmsak ding a, amah in mihatte tawh nate a hawm ding hi. Bang hang hiam cih leh amah in sihna dongin a nuntakna piakhia a, khialhna a nei mite tawh a kisim khawm hi. Ahih hangin amah in mi tampi’ mawhna pua a, khialhna a neite a dingin a thumsak hi.</row>
		<row book="30" chapter="8" verse="9" tag="">[9] Tua ni ciangin sunkim laipi mahin ni ka tumsak ding a, sunkim laipi mahin leitung khempeuhah khua ka mialsak ding hi. Topa PASIAN ahi keimah in hih thu kong gen khin hi.</row>
		<row book="38" chapter="12" verse="10" tag="">[10] “David’ suanlekhakte le Jerusalem khuamite’ tungah hehpihna lungsim le thungetna lungsim ka guan ding hi. Amaute in a sutlup uh mipa enin, ta khat neihsun a sihsuah mite bangin kap ding uh a, tacil a khuaisuahte bangin nakpitakin kapin thum ding uh hi.</row>
		<row book="38" chapter="13" verse="1" tag="">[1] “Tua ni hong tun ciangin David’ suanlekhakte le Jerusalem khuamite’ mawhna le nitnateng khempeuh a silsiang dingin tuinak khat hong phul ding hi.</row>
		<row book="40" chapter="26" verse="2" tag="">[2] “Na theihsa uh mah bangin tuzawh ni nih khit ciangin Paisan Pawi hun hong tungta ding hi. Tua ciangin singlamteh tungah thah dingin Mihing Tapa kipia ding hi,” a ci hi.</row>
		<row book="40" chapter="26" verse="20-24" tag="">[20] A nitak ciangin Jesuh le sawm le nihte an ne dingin a tukhawm uh hi. [21] Amaute an ne-in a om laitakun Jesuh in, “Note khat in kei na hong lehhek ding uh hi,” a cih ciangin [22] amaute dah mahmah uh a, amaute in a banbanin, “Topa aw, kei ka hi hiam?” ci-in a dong uh hi. [23] Jesuh in, “Ankuang ka sawk khawmpih pa in kei hong lehhek ding hi. [24] Mihing Tapa ahihleh Lai Siangtho sungah a kigelhsa mah bangin a si ding ahi hi; ahi zongin Mihing Tapa a lehhek pa in gimna thuak ding hi. Tua mipa pen a piang vet lo hileh ama a dingin hoihzaw ding hi,” a ci hi.</row>
		<row book="40" chapter="27" verse="3-5" tag="">[3] A lehhek pa Judas in Jesuh a si dingin thu a kikhenna a muh ciangin kisikkik ahih manin siampi liante le upate kiangah a ngun peek sawmthumte va paipih kik a, [4] “Mawhna a nei lo mipa a si dingin lehhek kha ka hih manin ka mawh hi,” a va ci hi. Ahi zongin amaute in, “Kote tawh bang kisai nawn ding ahi hiam? Nangma tavuan ahi hi,” a na cihsan uh hi. [5] Tua ciangin amah in biakinn sungah a ngun peekte lawnin paikhia a, amahmah a gui-awk hi.</row>
		<row book="40" chapter="27" verse="45-54" tag="">[45] Sun nai sawm le nih hun a kipanin nitak nai thum dong, nai thum sung, tua gam sung khempeuhah khim a zing hi. [46] Nitak nai thum hun pawl laitakin Jesuh nakpitakin kiko a, “Ka Pasian, ka Pasian, bang hangin kei hong nusia na hi hiam?” a cihna ahi,“Eloi, Eloi, lama sabakthani,” a ci hi. [47] A gei-ah a om a pauna a za mite pawlkhat in, “Hih mipa in Elijah a sam ahi hi,” a ci uh hi. [48] Tua ciangin amaute khat va tai-in tuihupna la-in leenggahzu-hau sungah a diahkhit ciangin pumpeeng dawnah henin Jesuh’ hup dingin a tahto hi. [49] Ahi zongin adangte in, “Khawl dih un; amah a honkhia dingin Elijah hong pai hiam ngak dih ni,” a ci uh hi. [50] Tua ciangin Jesuh nakpitakin kiko kikin a si ta hi. [51] Tua laitakin biakinn sung deina puan, a lu panin a taw dongin kikekin phelnih a suak hi. Zin zong lingin suangtumpite kitam hi. [52] Hankhukte zong kihong a, Pasian’ mi a sisa tampite zong kithokiksak hi. [53] Hankhuk panin amaute paikhia uh a, sihna panin Jesuh a thawhkik khit ciangin, amaute zong khuapi siangtho sungah hong lut uh a, mi tampi in a mu uh hi. [54] Jesuh enin a om galkap bupa le galkapte in zinlinna le a thupiangte a muh uh ciangin lamdangsa mahmah uh a, “Hih pa, Pasian’ Tapa taktak mah ahi hi,” a ci uh hi.</row>
		<row book="40" chapter="27" verse="65-66" tag="">[65] Pilat in amaute kiangah, “Galkapte cingsak unla, a muanhuai theithei dingin na siam bangun hih un,” a ci hi. [66] Tua ahih ciangin amaute pai uh a, a han hukna suang limtakin a ciamteh khit uh ciangin galkapte a cingsak uh hi.</row>
		<row book="41" chapter="8" verse="31" tag="">[31] Tua ciangin Jesuh in, “Mihing Tapa in tampi tak thuak ding hi; upate, siampi liante, le Thukham hilh siate in amah nial ding uh hi. Amah kithat ding a, ni thum khit ciangin hingkik ding hi,” ci-in a nungzuite hilh ding a kipan hi.</row>
		<row book="41" chapter="9" verse="31" tag="">[31] Bang hang hiam cih leh a nungzuite kiangah thu hilh a, “Mihing Tapa, mihingte’ khut sungah kipia-in amaute in that ding uh a, ahi zongin ni thum khit ciangin hingkik ding hi,” a ci hi.</row>
		<row book="41" chapter="10" verse="34" tag="">[34] Tua mite in amah simmawh bawlin, cilphihin, satin a that ding uh hi. Ni thum khit ciangin amah thokik ding hi,” a ci hi.</row>
		<row book="41" chapter="14" verse="1" tag="">[1] Paisan Pawi le Silngo Sawh loh Anlum Pawi a tun ma ni nih ni-in siampi liante le Thukham hilh siate in Jesuh simmatin a thahtheih nading uh lampi a zong uh hi.</row>
		<row book="41" chapter="14" verse="12" tag="">[12] Paisan Pawi an dingin tuuno a kigawh ni, Silngo Sawh loh Anlum Pawi ni masa ni-in a nungzuite in Jesuh kiangah, “Koi lai-ah pai-in Paisan Pawi an ding hong bawlsak ding ka hi uh hiam?” ci-in a dong uh hi.</row>
		<row book="41" chapter="14" verse="63-65" tag="">[63] Tua ciangin siampi lianpen pa in a puan balkek a, “Thudang kisam nawn lo hi. [64] Pasian’ tungah a paukhialhna na zazo uh hi. Bangci ngaihsut na hi uh hiam?” a ci hi. Hih mipa thah dingin kilawm hi, ci-in amaute khempeuh in thu a khen uh hi. [65] Tua ciangin mi pawlkhat in cilphih uh a, a mai tunsakin beeng uh a, “Kua in hong beng ahi hiam, gen in,” a ci uh hi. Palikte in zong amah paipihin a beeng uh hi.</row>
		<row book="42" chapter="22" verse="7-8" tag="">[7] Tua ciangin Silngo Sawh loh Anlum Pawi hun sungin Paisan Pawi an-a nek ding tuuno gawh ni hun hong tung hi. [8] Jesuh in Peter le Johan kiangah, “Va pai unla, eite’ Paisan Pawi annek ding va vaihawm un,” ci-in a sawl hi.</row>
		<row book="42" chapter="23" verse="27-31" tag="">[27] Jesuh’ nung zui-in mi tampi tak pai uh a, tuate lakah Jesuh kahin a tamlawh numei pawlkhat zong a kihel hi. [28] Jesuh zong amaute lamah kihei a, “Jerusalem khua numeite aw, kei hong kah kei unla, note le na tate uh a dingin kap un. [29] Bang hang hiam cih leh mite in, ‘Ta a nei ngei lo, naungek nawi a teepsak ngei lo numei ciingte mi hampha mahmah ahi hi,’ a cih hun hong tung ding hi. [30] Tua hun hong tun ciangin mite in, ‘Mual lian mual neute in hong cipnelhin a si khin hi lehang utzaw hang,’ ci ding uh hi. [31] Singkung hing bang ahi kei tungah hih bangin hong bawl uh ahihleh singkung keu bang ahi note tungah hong nak hihzaw kan ding uh hi lo ahi hiam?” a ci hi.</row>
		<row book="42" chapter="23" verse="34" tag="">[34] Ahi zongin Jesuh in, “Pa aw, amaute in bang hih ihi hiam cih thei lo uh ahih manin a mawhna uh na maisak in,” a ci hi. Tua ciangin amau’ ngah ding ciat a theih nadingun ai sanin a puante a hawm uh hi.</row>
		<row book="42" chapter="23" verse="43-47" tag="">[43] Jesuh in ama kiangah, “A mantakin ke’n kong cihin-ah: Tuni-in Paradais-ah kei tawh na omkhawm ding hi,” a ci hi. [44] Tua hun laitak pen sunkim nai sawm le nih pawl hi a, ni mial ahih manin nitak lam nai thum ciang dong leitung khempeuhah khua mial a, [45] tua hun sungin biakinn sung dalna puan kikekin phelnih a suak hi. [46] Tua ciangin nakpitakin Jesuh kiko a, “Pa aw, nangma khut sungah keimah kong ki-ap hi,” a cih khit ciangin a si ta hi. [47] Galkap mangpa in hih thupiang a muh ciangin Pasian phat a, “Hih pa, mihoih taktak khat ahi hi,” a ci hi.</row>
		<row book="43" chapter="3" verse="14-17" tag="">[14] Moses in gamlak khuam tungah sumngo gul a khai mah bangin Mihing Tapa zong hong kikhai ding a, [15] amah a um mi khempeuh nungta tawntung ding hi. [16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi. [17] Pasian in leitungah a Tapa hong sawlna pen mawhsakna thukhen dingin a hong paisak hi loin, leitung mite a honkhia dingin a hong paisak hizaw hi.</row>
		<row book="43" chapter="12" verse="23-24" tag="">[23] Tua ciangin Jesuh in, “Mihing Tapa in Pasian’ pianzia a ngah ding hun hong tungta hi. [24] A mantakin ci lehang, mangbuhhum tang khat leilakah kituhin si masa kei leh tang khat bek mah hi ngitnget hi; ahi zongin si masa leh tang tampi tak hong nei thei hi.</row>
		<row book="43" chapter="18" verse="12-13" tag="">[12] Tua ahih manin galkapte le a bute le Jew mi palikte in Jesuh manin hen uh a, [13] tua kumin siampi lianpen a sem Kaiafas’ sungpa Annas kiangah a paipih masa uh hi.</row>
		<row book="43" chapter="18" verse="38-39" tag="">[38] Pilat in, “Thuman na cih bang ahi hiam?” ci-in a dong hi. Tua ciangin Jew mihonte kiangah Pilat va paikhia kikin amaute kiangah, “Ama khialhna bangmah ka mu kei hi. [39] Tua ahih manin na Paisan Pawi hun uh ciangin note a dingin mi khat ka khahkhiat a ngeina ahih manin note a dingin hih Jew kumpipa hong khahkhia leng na ut uh hiam?” ci-in a dot ciangin,</row>
		<row book="43" chapter="19" verse="1-8" tag="">[1] Tua ciangin Pilat in ama kiangah Jesuh paipih sakin a satsak hi. [2] Galkapte in a kumpi lukhu dingin ling vialin Jesuh khusak uh a, a kumpi puan dingin puansan a silhsak khit uh ciangin [3] ama kiangah nehin, “Jew mite Kumpipa, na khansau ta hen!” ci-in hopihin a khut uh tawh a beeng uh hi. [4] Pilat zong khatvei hong pusuak kikin mihonte kiangah, “Ama khialhna bangmah a mu lo ka hihna thu na theih nadingun note kiangah Jesuh ka hong paikhia sak hi,” a ci hi. [5] Tua ahih manin Jesuh zong ling lukhu khukawm leh puansan silhkawmin hong pusuak a, Pilat in mihonte kiangah, “En un, hih lai-ah na mipa uh om hi,” a ci hi. [6] Siampi liante le biakinncing palikte in a muh uh ciangin “Singlamteh tungah that in, singlamteh tungah that in!” ci-in a kiko uh hi. Pilat in amaute kiangah, “Na ut uhleh paipih unla, singlamteh tungah that un! Ke’n ama khialhna ka mu kei hi,” a cih ciangin [7] Jew mihonte in, “Amah Pasian’ Tapa-in kigen ahih manin a kithah theih nading Thukham ka nei uh hi,” ci-in a genna uh [8] Pilat in a zak ciangin a lunghimawh semsem hi.</row>
		<row book="43" chapter="19" verse="19-30" tag="">[19] Pilat in lai khat gelhsakin, “Jew mite’ Kumpipa, Nazareth khuami Jesuh,” cisak a, singlamteh tungah a suangsak hi. [20] Jesuh a kikhaina mun pen Jerusalem khuapi tawh kinai ahih manin Judea gammi tampi in hih lai kigelh a sim uh hi. Tua lai pen Hebru lai, Latin lai, le Grik lai-in a kigelh hi. [21] Tua ciangin Jew siampi liante in Pilat kiangah, “‘Jew mite’ Kumpipa,’ ci-in gelh kei inla, ‘Hih mipa in Jew mite’ kumpi ka hi hi, ci hi,’ ci-in gelh in,” a cih uhleh [22] Pilat in, “Ka gelhsa pen ka gelhsa bangbangin kip hi,” ci-in a dawng hi. [23] Galkapte in singlamteh tungah Jesuh a khai khit uh ciangin a puante la uh a, khenkhat ciatin a ngah dingun khen li a suah uh hi. Mong a nei lo, a kiphan a puantualpi zong a la uh hi. [24] Ahi zongin amaute in, “Hih puan balkek kei ni. A ngah ding i theih nadingin ai san ni,” a kici uh hi. Lai Siangtho sungah, “Amaute in ka puante hawm uh a, ka puantualpi ngah nadingin ai a san uh hi,” ci-in a kigelhna a tun nadingin hih bangin galkapte a gamta ahi uh hi. [25] Jesuh’ singlamteh gei-ah ama nu; ama nuno ahi, Klopas’ zi Mary; le Magdala khuami Mary a ding uh hi. [26] Jesuh in ama nu le a it a nungzui pa a dingkhawm a muh ciangin a nu kiangah, “Nu aw, tua lai-ah na tapa om hi,” a ci hi. [27] Tua ciangin a nungzui pa kiangah, “Na nu tua lai-ah om hi,” a ci leuleu hi. Tua ahih manin tua hun a kipanin nungzui pa in ama inn-ah Jesuh’ nu Mary a kem hi. [28] Tua hun ciangin Jesuh in na khempeuh kicingta hi, ci-in thei ahih manin Lai Siangtho sungah a kigelh thu a tuntheih nadingin, “Ka dangtak hi,” a ci hi. [29] Tua lai-ah beel khat dimin leenggahzu-hau om ahih manin amaute in tua sungah tuihupna diahin puknah hiang dawnah a koih khit uh ciangin Jesuh’ kamah a va tahto uh hi. [30] Jesuh in tua leenggahzu-hau ciamin, “Man khinta hi,” a cih khit ciangin a lu puksukin a si ta hi.</row>
		<row book="43" chapter="19" verse="32-42" tag="">[32] Tua ahih manin galkapte hong pai uh a, a tuah masak pa uh a khe a kuaihtansak khit uh ciangin a langkhat a om pa a’ zong a kuaihtansak uh hi. [33] Ahi zongin Jesuh’ khe kuaitan dingin a kithawi uh ciangin amah a na sihkhitna thei uh ahih manin a khe a kuaihtansak nawn kei uh hi. [34] Ahi zongin galkapte khat in a teipi tawh Jesuh’ pangpi a sut leh sisan le tui hong leengkhia hi. [35] (Note in na uptheih nadingun hih thupiang a mu pa in ama muhna bang a hong gen ahi hi. Ama thugente a man thu hi a, a gen pa in a mantaktak a gen ahihna thu zong a thei hi.) [36] Lai Siangtho sungah, “Ama guhte khat zong kitan lo ding hi,” ci-in a genna thu a tuntheih nadingin hih bangin a piang ahi hi. [37] Tua banah Lai Siangtho mun dang khatah, “Teipi tawh a sut pa uh a en ding uh hi,” na kici lai hi. [38] Tua ciangin Arimathea khuami Josef in Jesuh’ luang a lakkhiat theih nadingin Pilat kiangah va pai-in a ngen hi. (Josef i cih pen Jesuh’ nung a zui khat hi a, ahi zongin Jerusalem khua-a Jew uliante a kihtakna hangin a simzuih khat ahi hi.) Josef in Jesuh’ luang a lakkhiat theih nadingin thu ngah ahih manin va pai-in Jesuh’ luang a lakhia hi. [39] Jesuh kiangah a zan hawh ngei Nikodemas zong hong pai a, Jesuh’ luang a siatloh nadingin a bawl nading myrrh le aloes paknamtui kigawm tawi sawmnih bang a gik a hong pua hi. [40] Tua mi nihte in si a vui uh ciangin a bawl ngeina bangun a paknamtuite nuhin puan tawh a tun uh hi. [41] Jesuh, singlamteh tungah a kithahna mun tawh kinai-ah huan khat om a, tua huan sungah kuamah a kivui ngei nai lohna hankhuk thak khat a om hi. [42] Tua ni pen Kigin’ ni hi a, Jew mite’ Sabbath ni hong naita ahih manin, tua hankhuk a nai ahihna hangin nawhsa thu-in tua lai munah Jesuh a vui uh hi.</row>
		<row book="44" chapter="2" verse="23" tag="">[23] Pasian in thu a ma theihkholhna le ama geelna tawh kizui-in note’ khut sungah tua Jesuh a hong piak ding a ngaihsutsa hi a, note in singlamteh tungah khai-in migilote’ khut tawh amah na that uh hi.</row>
		<row book="44" chapter="4" verse="27" tag="">[27] A cih mah bangin Herod le Pontias Pilat in hih khuapi sung teek mahah Gentail mite le Israel mite tawh kikupna nei uh a, nangmah in Khrih dingin na bawl, a siangtho na Nasempa Jesuh thah dingin a vaihawm uh hi.</row>
		<row book="45" chapter="5" verse="6-10" tag="">[6] Eite cimawhin i om laitakin Pasian’ hoihsak hunin ei mi gilote a dingin Khrih hong si hi. [7] Mihoih khat a dingin a si ngam a omkha ahi zongin thukham zuizo mipa a dingin sih ngam nading a thu haksa mahmah khat ahi hi. [8] Ahi zongin eite mawhna nei ihih laitakin eite a dingin Khrih hong si ahih manin Pasian in eite hong it mahmahna thu hong lak khin hi. [9] Ama sihna hangin tu-in Pasian tawh kipawlthei ihih manin Pasian’ hehna hangin gimna panin zong hong suaktasak zaw kan lai ding hi. [10] Pasian tawh eite i kilangneih laitakin ama Tapa’ sihna hangin amah tawh hong kilemsak ahihleh tu-in Pasian tawh kipawl khinta ihih manin Khrih nuntakna in eite hong honkhiazo zaw kan ding hi lo ahi hiam?</row>
		<row book="46" chapter="1" verse="18" tag="">[18] Bang hang hiam cih leh sihna a thuak mite a dingin singlamteh tungah Khrih sihna thu pen a haihuai thu ahi hi. Ahi zongin hotkhiatna a ngah eite a dingin Pasian’ vangliatna ahi hi.</row>
		<row book="48" chapter="3" verse="13" tag="">[13] Lai Siangtho in, “Sing tungah a kikhai mi peuhmah Pasian’ samsiat mi ahi hi,” na ci ahih manin eite a dingin Khrih in samsiatna a thuak manin Thukham zuihlahna hangin samsiatna panin eite a hong tankhia ahi hi.</row>
		<row book="51" chapter="2" verse="15" tag="">[15] Amah in huihlak a ukte le vangliatna a nei khempeuh, singlamteh tungah zogawp khin a, galzote in a sal matte a kaih uh bangin mi khempeuh muhin a gualzawhna a lak hi.</row>
		<row book="52" chapter="5" verse="10" tag="">[10] Amah a hong paikik ciangin a hing ihi a, a si ihi zongin amah tawh i omkhawm theih nadingin eite a dingin amah a hong si ahi hi.</row>
		<row book="60" chapter="2" verse="24" tag="">[24] Eite, mawhna lamah misi bangin, thuman lamah nungta-in i gamtat theih nadingin Khrih mahmah in eite’ mawhna ama pumpi mahmah tawh singlamteh tungah a pua hi. Ama liamna hangin note in damna na ngah uh hi.</row>
		<row book="60" chapter="3" verse="18" tag="">[18] Khrih mahmah zong note a dingin si a, Pasian’ kiangah hong tunpih theih nadingin mihoih khat pen mihoih lote’ mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi.</row>
		<row book="62" chapter="4" verse="10" tag="">[10] Hih ka gen itna pen eite in Pasian i itna thu hi lo a, Pasian in eite hong itin, i mawhna a maitheih nadingin a Tapa a hong paisakna thu ahi hi.</row>
		<row book="66" chapter="5" verse="9" tag="">[9] Amaute inla thak khat sa uh a, “Nang Tuuno, tua laizial a lakhia ding le a ciamtehnate a lakhia dingin na kilawm hi. Nang hong kigo khin ahih manin mi namkim le pau namkim a pau mite sung panin na sisan tawh Pasian a dingin mite na lei khin a,</row>
	</category>
	<category id="128">
		<row book="1" chapter="3" verse="15" tag="">[15] Nang le numei kikal na suanlekhakte le ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi,” a ci hi.</row>
		<row book="18" chapter="19" verse="25" tag="">[25] “Ahi zongin a tawpna-ah kei hong panpih ding a nungta tawntung khat vantungah a omna thu ka thei hi.</row>
		<row book="19" chapter="16" verse="10" tag="">[10] Bang hang hiam cih leh Leinuai nong zuansak kei a, na mihoih pa Leihawmpi na musak kei hi.</row>
		<row book="23" chapter="25" verse="8" tag="">[8] Amah in sihna beimangsak ding a, maitang khempeuh panin khitui nul ding hi. Leitung khempeuh panin ama mite a kizahkona lakhia ding hi. Bang hang hiam cih leh TOPA in hih thu gen khinzo hi.</row>
		<row book="26" chapter="37" verse="13-14" tag="">[13] Note na kiphumna uh hankhuk hong honsakin kong paikhiatpih ciangin TOPA ka hihna thu nong thei ding uh hi. [14] Note sungah keima nuntakna hu kong guan ding a, note hong hingsakkikin, na gam uhah kong tengsakkik ding hi. Tua ciangin TOPA ka hihna thu nong thei ding uh hi. Hih bangin kong hihna ding thu ka kiciamzo a, ka kiciam bangin kong hih ding hi. TOPA ahi keimah in hih thu ka gen khinzo hi, ci-in gen in,” hong ci hi.</row>
		<row book="40" chapter="20" verse="19" tag="">[19] Gentail mite in simmawh bawlin, satin, singlamteh tungah a khai dingin amaute khut sungah a pia ding uh hi. Ahi zongin a ni thum ni-in kihing kiksak ding hi,” ci-in a tuamin thu a hilh hi.</row>
		<row book="40" chapter="27" verse="53" tag="">[53] Hankhuk panin amaute paikhia uh a, sihna panin Jesuh a thawhkik khit ciangin, amaute zong khuapi siangtho sungah hong lut uh a, mi tampi in a mu uh hi.</row>
		<row book="40" chapter="28" verse="5-6" tag="">[5] Ahi zongin tua vantungmi in numeite kiangah, “Lau kei un. Singlamteh tungah a kithat Jesuh a zong na hihlam uh ka thei hi. [6] Hih lai-ah amah om nawn lo hi. A gensa bangin thokik khinta hi. Hong pai unla, amah a kisialna mun hong en un.</row>
		<row book="41" chapter="8" verse="31" tag="">[31] Tua ciangin Jesuh in, “Mihing Tapa in tampi tak thuak ding hi; upate, siampi liante, le Thukham hilh siate in amah nial ding uh hi. Amah kithat ding a, ni thum khit ciangin hingkik ding hi,” ci-in a nungzuite hilh ding a kipan hi.</row>
		<row book="41" chapter="16" verse="5-7" tag="">[5] Han sungah a lut uhleh, a taklam pang uhah, puanpak a silh tangval khat a tu mu uh a, lamdangsa-in a lau uh hi. [6] Tua tangvalpa in, “Lamdangsa kei un. Singlamteh tungah a kithat Nazareth khuami Jesuh na zong uh hi. Amah kithokiksak khin a, hih lai-ah om nawn lo hi. Amah a kisialna mun hong en un. [7] Tu-in pai unla, Peter le Jesuh’ nungzui dangte kiangah hih thu va gen un. Note tungah hong gensa bangin Galilee gam amaute mai-ah pai hi; tua lai-ah amah na mu ding uh hi, ci hi, ci un,” a ci hi.</row>
		<row book="41" chapter="16" verse="9" tag="">[9] (Sihna panin Jesuh a thawhkik khit ciangin ama sung pan dawi sagih a hawlkhiatna, Magdala khuami Mary tungah Nipi ni zingsang tungin kilang masa hi.</row>
		<row book="42" chapter="24" verse="6-7" tag="">[6] Hih lai-ah om nawn lo hi; kithosak zo hi. Galilee gamah a om lai-in note kiangah thu hong genin, [7] ‘Mawhnei mite’ khut sungah Mihing Tapa kipia ding a, singlamteh tungah kithatin, a ni thum ni-in hingkik ding hi,’ a cih thute phawk un,” a ci uh hi.</row>
		<row book="42" chapter="24" verse="46-47" tag="">[46] amaute kiangah, “Khrih in sihna thuakin, a ni thum ni-in sihna panin hingkik ding a, [47] Jerusalem khua a kipan minam khempeuh tungah a mawhna uh kisikin a kimaisak nading thu, ama min tawh kihilh ding hi, ci-in kigelh hi.</row>
		<row book="43" chapter="20" verse="16-24" tag="">[16] Tua ciangin Jesuh in, “Mary!” a cih leh Mary zong ama lamah kihei a, “Rabboni,” ci-in a dawng hi. (Rabboni pen Hebru pau hi a, “Siapa,” a cihna ahi hi.) [17] Tua ciangin Jesuh in, “Kei hong lenlen nawn kei in. Ka Pa kiangah a paito nai lo ka hi hi. Ka sanggamte kiangah va pai inla, ‘Keima Pa le note’ Pa, keima Pasian le note’ Pasian’ kiangah ka pai ding hi,’ ci hi, ci-in va gensak zaw in,” a ci hi. [18] Tua ahih manin Magdala khuami Mary zong nungzuite kiangah pai-in Topa a muh khitna thu va gen a, hih a kam vaikhakte zong a zasak hi. [19] Tua ni pen Nipi ni nitak lam hi a, nungzuite zong a nitakin innsung khatah a kikhop laitakun Jerusalem khua-a Jew mi uliante a kihtakna uh hangin inn a kikalhnelh uh hi. Tua bang hinapi-in amaute lakah Jesuh hong ding a, “Nopna ngah ta un,” ci-in a hopih hi. [20] Tua bangin a hopih khit ciangin a khutte le a pangpi zong a lak hi. Topa a muhna hangun nungzuite a nuam mahmah uh hi. [21] Tua ciangin Jesuh in amaute kiangah, “Note in nopna ngah ta un. Pa in kei a hong sawl bangin note zong ka hong sawl hi,” ci-in a vaikhak leuleu hi. [22] Tua khit ciangin amaute lamah a hu sang a, “Kha Siangtho na sang un. [23] Mite’ mawhna na maisak uhleh amaute’ mawhna a mai hi ding a, na maisak kei uhleh amaute’ mawhna a mai lo hi ding hi,” a ci hi. [24] Nungzuite kiangah Jesuh a kilah laitakin sawm le nihte sung panin Unau Peeng minno a nei Thomas om lo hi.</row>
		<row book="43" chapter="21" verse="13-14" tag="">[13] Jesuh hong pai-in anlum la-in amaute tungah pia a, tua mah bangin ngasa zong a pia hi. [14] Hih pen sihna panin Jesuh a kithawhkiksak khitzawh nungzuite tungah a kilah a thum veina hita hi.</row>
		<row book="44" chapter="2" verse="23-24" tag="">[23] Pasian in thu a ma theihkholhna le ama geelna tawh kizui-in note’ khut sungah tua Jesuh a hong piak ding a ngaihsutsa hi a, note in singlamteh tungah khai-in migilote’ khut tawh amah na that uh hi. [24] Ahi zongin Pasian in misite lak panin amah hingkiksak a, sihna in amah lencip zo lo ahih manin sihna hanga gimna panin amah a suaktasak hi.</row>
		<row book="44" chapter="3" verse="15" tag="">[15] Tua ahih ciangin mite tungah nuntakna a piapa na that uh a, ahi zongin sihna panin Pasian in amah hingkiksak hi. Ko tegel pen hih thu a thei teci ka hi uh hi.</row>
		<row book="44" chapter="4" verse="33" tag="">[33] Topa Jesuh’ thawhkikna thu, sawltakte in vangliatna tawh teci pang uh a, Pasian in amaute khempeuh tungah thupha tampi a pia hi.</row>
		<row book="45" chapter="1" verse="4" tag="">[4] Kha Siangtho thu lamsangah ci lehang misite lak panin vangliatna tawh a thawhsakkikna hangin Pasian’ Tapa ahihna thu Pasian in a kilangsak hi.</row>
		<row book="45" chapter="4" verse="25" tag="">[25] Eite’ mawhna hangin a si dingin Jesuh kipia a, Pasian tawh eite i kipawl theih nadingin kihingkiksak hi.</row>
		<row book="45" chapter="6" verse="4-5" tag="">[4] I Pa’ vangliatna tawh sihna panin Khrih a kithawhkiksak mah bangin eite zong nuntakna thak i nuntak theih nadingin tui i kiphum ciangin amah tawh kiphum khawmin a sikhawm ihi hi. [5] Bang hang hiam cih leh ama sihna-ah sikhawmin pawlkhat i suah leh amah a thawhkikna-ah zong pawlkhat suakin i thokhawm ding hi.</row>
		<row book="45" chapter="6" verse="9" tag="">[9] Bang hang hiam cih leh sihna panin Khrih kihingkiksak khin a, si kik ngei nawn lo ding hi. Ama tungah sihna in vangliatna nei nawn lo hi, ci-in i thei hi.</row>
		<row book="45" chapter="8" verse="11" tag="">[11] Sihna panin Jesuh a thokiksak Pasian’ Kha Siangtho note sungah hong om leh sihna panin Khrih a hingkik sakpa mah in note sungah a om ama Kha Siangtho mah tawh a sithei pumpi a hong nungtasak ding hi.</row>
		<row book="45" chapter="8" verse="34" tag="">[34] Tua ahih manin kua in amaute tungah thu khenthei nawn ding ahi hiam? Eite a dingin a hong thumsak pa pen Pasian’ taklamah a tu, a sih khit ciangin sihna panin a kihingkiksak Khrih Jesuh hi lo ahi hiam?</row>
		<row book="45" chapter="10" verse="9-10" tag="">[9] Jesuh pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uhleh hotkhiatna na ngah ding uh hi. [10] Bang hang hiam cih leh i lungsim ah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah ahi hi.</row>
		<row book="45" chapter="14" verse="7-9" tag="">[7] Ama a’ ding bekin kuamah nungta lo a, ama a’ ding bekin kuamah si lo hi. [8] I nuntak leh Topa a dingin a nungta ihi a, i sih leh zong Topa a’ ding mahin a si ihi hi. Tua ahih manin i si a, i hing zongin Topa a’ ihi hi. [9] Hih thu hangin Khrih pen a site le a hingte’ Topa ahih theih nadingin hong si-in hong nungtakik hi.</row>
		<row book="46" chapter="6" verse="14" tag="">[14] Pasian in sihna panin Topa thokiksak hi. Tua mah bangin eite zong ama vangliatna tawh hong thokiksak ding hi.</row>
		<row book="46" chapter="15" verse="3-8" tag="">[3] Kei tungah a hong kihilh a thupi pen note tungah ka hong gensawn a, tua in: Lai Siangtho sungah a kigelh mah bangin eite’ mawhna tang dingin Khrih hong si-in [4] kivui a, Lai Siangtho sungah a kigelh mah bangin a ni thum ni-in Pasian in hingkiksak hi. [5] Tua ciangin Peter kiangah kilang a, a zomah sawltak sawm le nihte kiangah kilang hi. [6] Tua ciangin thu um mi zanga val tungah thakhatin kilang hi. Tua mi zanga valte, pawlkhat a sih khit tei hangin a tamzaw nungta lai uh hi. [7] Tua ciangin James tungah kilang a, tua banah sawltak sawm le nihte tungah kilang leuleu hi. [8] A tawpna penah, kei pen a ngeina bangin a suak lo naungek tawh a kibang hinapi-in kei tungah zong hong kilang hi.</row>
		<row book="46" chapter="15" verse="17-23" tag="">[17] Khrih a kihingkiksak lo hileh note’ upna a mawkna hi ding a, na mawhna sung mah uhah note a omlai na suak ding uh hi. [18] Khrih thu a um, a sisa mite zong a mawkna mah hi lai ding hi. [19] Khrih hangin i lamet thu pen hih i leitung nuntak sung thu ding bek hi takpi leh leitung midang khempeuhte sangin a hehpihhuai zaw ihi ding hi. [20] Ahi zongin a thuman taktak ci lehang, a sisa mite zong hingkik takpi ding hi cih a kitel theih nadingin sihna panin Khrih kihingkiksak khinzo hi. [21] Bang hang hiam cih leh mi khat hangin sihna a om mah bangin mi khat hang mahin misite zong hinkikna om hi. [22] Bang hang hiam cih leh Adam tawh a kizop manin mi khempeuh si a, tua mah bangin Khrih tawh a kizom khempeuh zong kihingkiksak ding hi. [23] Ahi zongin tua hinkikna pen ama hun tawh kizui-in a banbanin hi ding hi. A masa penin Khrih hi a, Khrih hong paikik ciangin ama pawlte khempeuh hingkik ding hi.</row>
		<row book="46" chapter="15" verse="54" tag="">[54] A muatthei pen a muat thei lo hong suakin, a sithei pen a sithei lo hong suah ciangin Lai Siangtho thu hong tung taktak ding hi. Lai Siangtho in, “Sihna maimangin gualzawhna in khuplet hi.</row>
		<row book="50" chapter="3" verse="10" tag="">[10] Jesuh Khrih thei-in, ama thawhkik bangin thokikin, kei zong sihna panin hong hingsakkik ding hi, ci-in ka lametna hangin ama thuak bangin thuakin, sihna-ah zong amah tawh ka kibat ding ka utpi pen ahi hi.</row>
		<row book="51" chapter="1" verse="18" tag="">[18] Na khempeuhah amah a lianpen ahih theih nadingin, amah pen pawlpi ahi ama pumpi lutang hi a, pawlpi’ nuntakna a kipatna hi a, sihna panin a kithokiksak Tapa cil ahi hi.</row>
		<row book="52" chapter="4" verse="14" tag="">[14] Jesuh si-in thokik hi, ci-in i up mah bangin Pasian in Jesuh hong paipih kik ciangin amah umin a si mite zong hong tonpih ding hi, ci-in i um hi.</row>
		<row book="55" chapter="2" verse="18-19" tag="">[18] Thuman lampi panin amaute pialkhin uh a, thawhkikna thu pen a beisa thu hi ta hi, ci-in thu um mi pawlkhat lungmangsak uh hi. [19] Ahi zongin Pasian in a phuhsa sutpi kilokzo ngei lo ding hi. Tua sutpi tungah, “Topa in ama mi kua teng hiam cih thei hi,” cihna le, “Topa tawh kipawl ing, a ci peuhmah in mawhna sukhalo ding hi,” cihna kigelh hi.</row>
		<row book="58" chapter="11" verse="19" tag="">[19] Pasian in a sisa nangawn hingkiksak thei ding hi, ci-in Abraham in a up mah bangin Abraham in a sisa a tapa Isaac a limin a ngahkik ahi hi.</row>
		<row book="60" chapter="1" verse="3" tag="">[3] I Topa Jesuh Khrih’ Pa Pasian tungah lungdam ni. Ama hong hehpih mahmahna hangin sihna panin Jesuh Khrih a thawhkik sakna tawh eite tungah nuntakna thak a hong pia hi. Tua ahih manin i lametna kiam ngei lo a,</row>
		<row book="60" chapter="1" verse="21" tag="">[21] Sihna panin amah hingkiksakin minthanna a pia Pasian, ama hangin muang thei na hih uh manin, na up na muan na lamet uh Pasian ahi hi.</row>
		<row book="60" chapter="3" verse="20-21" tag="">[20] Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian’ thu mang lo uh hi. Teembaw sungah a om mi giat bek, tui in a suaktasak hi. [21] Tui pen note a hong honkhia tuiphumna lim hi a, pumpi panin nin sawpkhiatna lim hi loin, Jesuh Khrih thawhkikna hangin lungsim siantho nadingin Pasian’ tungah kamciamna lim ahi hi. Tua Jesuh thawhkikna in note hong honkhia ahi hi.</row>
	</category>
	<category id="129">
		<row book="1" chapter="41" verse="48" tag="">[48] Egypt gamah tampi a om laitakin amah in tua kum sagih sunga ante khempeuh khawm a, khuapite sungah an khol hi. A kiima lote panin khuapi simah amah in an khol hi.</row>
		<row book="20" chapter="6" verse="6-8" tag="">[6] Thadahpa aw, miksite kiangah pai inla, amau’ nuntakzia va en in. [7] Amaute in a uk ding le a makai ding kuamah nei lo napi-in, [8] khuakhal sungin a nek ding uh, tuk hun sungin kaikhawm khol uh hi.</row>
		<row book="20" chapter="13" verse="16" tag="">[16] Thungaihsun theite pilna tawh gamta a, mihaite in a haina taangko hi.</row>
		<row book="20" chapter="15" verse="22" tag="">[22] Lim ngaihsut loin sepna tawh bangmah piang zo lo a, limtakin geelna tawh maa kitunzo bek hi.</row>
		<row book="20" chapter="21" verse="5" tag="">[5] Limtakin ngaihsunin geelgeelna pen hauhna lampi hi a, nawhsa-in lopthop hihna pen zawnna lampi ahi hi.</row>
		<row book="20" chapter="21" verse="20" tag="">[20] Mipil pa’ inn sungah neihlelam a dimin om a, ahi zongin mihai pa in a ngahzahzah zangkhia pah hi.</row>
		<row book="20" chapter="23" verse="4-5" tag="">[4] Hauhnop man bekin sum’ sila suak kei unla, a man loin gamtakha kei un. [5] Na ngahsa uh sumte mitphiat kalin beimang thei a, muvanlai bangin thakhatin leengmang thei hi.</row>
		<row book="20" chapter="24" verse="3-4" tag="">[3] Pilna tawh inn kilam a, ngaihsut siamna tawh inn kip hi. [4] Thungaihsut theihna inn sungah a hoih a manpha nate a dimtakin om hi.</row>
		<row book="20" chapter="25" verse="28" tag="">[28] Ama lungsim a ki-uk zo lo mipa pen dalna kulhpi a nei lo khuapi tawh kibang hi.</row>
		<row book="20" chapter="27" verse="12" tag="">[12] Mipilte in a lauhuai thu muthei-in pelh uh a, mi mawkmawkte in phusuakin thuak uh hi.</row>
		<row book="20" chapter="27" verse="23-27" tag="">[23] Na tuuhonte hoihtakin thei inla, na bawnghonte hoihtakin kem in. [24] Bang hang hiam cih leh neihsa kip tawntung lo a, hauhna pen a khangkhangin kizom suak lo hi. [25] Lopate ki-atmang khin a, ahi zongin a no hong selkik hi. Mualtungah a po lopa hing khempeuh ki-atin inn-ah kipua a, [26] tuute in na puan ding hong guan a, na keeltal mante lo ciing khat man tawh kikim hi. [27] Na keelnawite ahihleh na innkuan annek ding, le na nasem numeite’ nuntak nadingin kicing ding hi.</row>
		<row book="21" chapter="3" verse="1" tag="">[1] Hih leitungah a piang thu khempeuh, Pasian in ama pian’ hun dinga a sehsa hunin a piansak ahi hi.</row>
		<row book="40" chapter="25" verse="14-15" tag="">[14] “Inn panin khualzin dingin a paikhia mipa tawh zong kibang hi. Amah in a nasemte samin, a neihsateng a nasemte’ kep dingin a ap hi. [15] Amau’ siamna tawh kizui-in khat tungah tulnga, khat tungah tulnih, khat tungah tulkhat a ap khit ciangin a zinkhia hi.</row>
		<row book="42" chapter="12" verse="16-21" tag="">[16] Tua ciangin Jesuh in amaute kiangah thugentehna khat gen a, “Mi hau pa khat’ lo-ah an tampi a piang hi. [17] Tua ciangin amah in a lungsim sungah, ‘Ka an khempeuh ka koih nading mun kicing lo ahih manin bangcih ding ka hi hiam? [18] Tua ahih manin hih bangin ka gamta ding hi: Ka ansalte phelin a lianzaw ansalte ka lam ding a, tuate sungah ka ante le ka neih khempeuh ka seng ding hi. [19] Tua ciangin keimah in: Mi hampha mahmah ka hi hi. Kum tampi sung ka khom ding annek tuidawn le na hoih tampi ka nei hi. An ne, zu ne-in, a nuam theithei-in ka om hithiat ding hi,’ ci hi. [20] Ahi zongin Pasian in ama kiangah, ‘Mihai pa aw, tuzan mahmahin na si ding hi. Hih na neihsa teng kua’n zang nawn ding ahi hiam?’ ci hi,” a ci hi. [21] Tua ciangin Jesuh in a thugen a khupna-in, “Tua mah bangin amau a’ ding bekin a kholcipte pen Pasian’ muhna panin mihau hi lo uh hi,” a ci hi.</row>
		<row book="42" chapter="12" verse="42" tag="">[42] Topa in, “A pil a citak nasempa i cih a bangcite ahi hiam? A naseppih dangte ukin a hun manmanin amaute’ nekzah ding ciat a pia dingin a topa in a seh nasempa ahi hi.</row>
		<row book="42" chapter="14" verse="28-30" tag="">[28] Mi khatpeuh in inn lianpi khat lamding a sawm le, ka zozo ding hiam cih a theih nadingin a bei dingzah tuat masa hi. [29] Tua bangin tuat masa kei leh tua inn a khuampite a phuhkhit ciangin zawh lohpi-in khawl ding a, tua inn a kizo lo a mu mite khempeuh in amah nuihsan ding uh hi. [30] ‘Hih mipa in inn lamding kipan napi-in zozo lo hi,’ ci ding uh hi.</row>
		<row book="42" chapter="16" verse="1-2" tag="">[1] Tua ciangin Jesuh in a nungzuite kiangah, “Sum hau pa khat om a, a neihsateng a uk dingin ama khutnuai-ah mi khat a koih hi. Tua a neihsateng a uk dingin a koih mipa in a topa’ sumteng phengzat gawp hi, ci-in kikhia hi. [2] A topa in zong amah sam a, ‘Na gamtatna ka zak a bangci thu ahi hiam? Keima neihsa a uk dingin hong koih thei nawn lo ding ka hih manin a beisa hun sungah ka neihsate na zeekna sazian a kimtakin hong pia in,’ a ci hi.</row>
		<row book="42" chapter="16" verse="10-12" tag="">[10] “A tawmno-ah a diktatte pen a tamah zong diktat uh a, a tawmno-ah a citak lote pen a tamah zong citak lo uh hi. [11] Hih leitung sumte-ah na cihtak kei uhleh kua in no tungah vantung sum hong ap ngam ding ahi hiam? [12] Midangte’ neihsa tungah na cihtak kei uhleh, kua in no tungah nomau gamhluah ding hong ap ngam ding ahi hiam?</row>
		<row book="43" chapter="9" verse="4" tag="">[4] Sun khuavak laiteng kei hong sawl pa’ na i sem ding hi. Kuamah in na a sep theih loh zan hun zong hong tung ding hi.</row>
		<row book="44" chapter="4" verse="32" tag="">[32] Thu um mi khempeuh a lungsim uh le a ngaihsutna uh kikhat uh a, kuamah in ama neihsa kei-a’ tuam ci loin, a neih khempeuh uh a neikhawm ciat uh hi.</row>
		<row book="44" chapter="5" verse="4" tag="">[4] Tua lo na zuakma-in nangma a’ hi a, na zuakkhit ciangin a sum zong nangma a’ mah ahi hi. Tua hinapi-in bang hangin tua bangin gamtat ding ngaihsun peuhmah na hi hiam? Mite a khem hi loin Pasian a khem na hi hi,” a ci hi.</row>
		<row book="44" chapter="28" verse="10" tag="">[10] Amaute in na tampi tak hong pia uh a, teembaw tungah ka tuankik uh ciangin lamkal a zat ding a kisam khempeuh hong puak uh hi.</row>
		<row book="45" chapter="2" verse="21" tag="">[21] Midangte a hilh note in, nomau mah kihilh lo ding na hi uh hiam? “Guta kei un,” ci-in mi hilh napi-in nomau mahmah guta hi lo na hi uh hiam?</row>
		<row book="45" chapter="12" verse="11" tag="">[11] Thadah kei unla, nakpitakin na sem un. Lawp mahmahna lungsim tawh Topa’ na sem un.</row>
		<row book="46" chapter="10" verse="24" tag="">[24] A kuamah peuh in note’ angsung ding bek zong kei unla, midangte’ phattuam nading zongzaw un.</row>
		<row book="46" chapter="10" verse="31-32" tag="">[31] Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian’ minthan nadingin na hih un. [32] Jew mi ahi a, Gentail mi ahi a, Pasian’ pawlpi mi ahi zongin na lungnopmawhsak loh nadingun na gamta un.</row>
		<row book="46" chapter="16" verse="1-2" tag="">[1] Tu-in Judea gam a om Pasian mite huh nading sum kaihkhop nading thu tawh kisai-in: Galatia gam a pawlpite in a hih ding zia uh ka gen bangin note in zong na hih un. [2] Kei ka hong pai ciangin sumpi kaihkhop tawm a om loh nadingin na ngahna uh tawh kizui-in Nipi simin na tuamkoih unla, na na khol un.</row>
		<row book="47" chapter="8" verse="5" tag="">[5] Hih bangin a gamtatna uh kote’ lamet sangin sangzaw pek hi. Amaute pen Topa tungah kipia masa uh a, tua ciangin Pasian’ deihna bangin kote tungah zong a hong kipia uh ahi hi.</row>
		<row book="47" chapter="8" verse="12" tag="">[12] Piaknopna lungsim na neih nak-uhleh na neih lohnate uh siksan hi loin na neihna uh tawh kizui-in na piak uh Pasian in hong sang ding hi.</row>
		<row book="47" chapter="9" verse="6" tag="">[6] Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uh hi.</row>
		<row book="49" chapter="5" verse="15-16" tag="">[15] Tua ahih ciangin hoihtakin kingaihsunin gamta unla, mihaite bang hi loin mipilte bangin gamta un. [16] Tuhun pen hun hoih lo hun ahih manin na hun neih khempeuh uh a hoih lamin zang un.</row>
		<row book="54" chapter="6" verse="17-19" tag="">[17] Tuhuna a hau mite kisatheikha loin, a kip lo hauhnate muan le suanin neikha loin, eite in nuamtakin i zat theih dingin citna tawh a hong pia Pasian a muan a suan nadingun na hilh in. [18] A hoih nate semin, gamtat pha-in, citna lungsim nei-in midangte a hopnop nadingun na hilh in. [19] Tua hileh mai lamah amaute’ nuntak nading bulpi taktak ahi neihsate, amau a dingin a khol mite ahi ding uh hi.</row>
		<row book="60" chapter="4" verse="10" tag="">[10] Pasian’ piak na a zatsiamte bangin Pasian’ kiang panin na ngah uh nate, midangte’ phattuam nadingin na zang un.</row>
	</category>
	<category id="130">
		<row book="40" chapter="3" verse="7" tag="">[7] Ahi zongin Farisi mite le Saddusi mite tampi tak tui a kiphum dingin a hong pai a muh ciangin Johan in amaute kiangah, “Gul bangin ngian a zang note aw, a hong tung ding Pasian’ hehna panin na suahtak theih nading uh kua in hong hilhkhol ahi hiam?</row>
		<row book="40" chapter="3" verse="11-17" tag="">[11] Na kisikkik khitna uh a kilat nadingin tui sungah note ka hong phum a, ahi zongin kei nungah a hong pai pa in Kha Siangtho le mei sungah note hong phum ding hi. Tua a hong pai ding pa pen kei sangin nakpitakin lianzaw a, ama khedap a tawisak ding nangawnin ka kilawmzo nai kei hi. [12] Amah in a khutah anzapna tawi-in a ante zap a, a taksate khawmin a ansal sungah koih ding a, a ansite ahihleh a mit ngei lo mei sungah a khul ding hi,” ci-in thu a hilh hi. [13] Tua laitakin Galilee gam panin Jesuh hong pai a, Johan’ khut sungah a kituiphum dingin ama omna Jordan Gun-ah a hong tung hi. [14] Ahi zongin Johan in na tuiphum nuam lo a, “Nang in kei nong tuiphum dingin a kilawmzaw kimlai, kei’ phum dingin nang hong pai zawsop na hi hiam?” a na ci hi. [15] Ahi zongin Jesuh in, “Pasian in hih dingin kisam a sak khempeuh i hih ding a kilawm thu ahih manin tu-in hong phum hoh in,” a cih ciangin Johan in zong a mang hi. [16] Jesuh a kituiphum khit phetin tui sung panin a paikhia pah hi. Tua laitakin vantung hong kihong a, vakhu bangin Pasian’ Kha Siangtho hong kumsukin ama tungah a khawl a mu hi. [17] Tua sung mahin vantung panin aw khat hong ging a, “Hih pen ka it mahmah ka Tapa hi a, ama tungah ka lungkim mahmah hi,” a hong ci hi.</row>
		<row book="40" chapter="28" verse="19" tag="">[19] Tua ahih ciangin note pai unla, midang khempeuh, keima nungzui mi suaksakin, Pa min, Tapa min, le Kha Siangtho min tawh tui sungah na phum un.</row>
		<row book="41" chapter="16" verse="16" tag="">[16] Lungdamna Thu umin tui a kiphum mi peuhpeuh in hotkhiatna ngah ding a, a um lo mi peuhpeuh in mawhsakna thuak ding uh hi.</row>
		<row book="42" chapter="3" verse="16" tag="">[16] Tua ahih ciangin Johan in amaute kiangah, “Keimah in tui sungah note ka hong phum hi; ahi zongin kei sangin nakpitakin a lianzaw khat hong pailai ding hi. Ama khedap khau a sutsak ding nangawnin kei ka kilawmzo nai kei hi. Amah in Kha Siangtho le mei sungah note hong phum ding hi.</row>
		<row book="42" chapter="3" verse="21-22" tag="">[21] Mi khempeuh a kituiphum khit uh ciangin Jesuh zong a kituiphum hi. Jesuh in thu a nget laitakin vantung kihong a, [22] vakhu pumpi lim nei-in Kha Siangtho ama tungah hong kumsuk hi. Tua laitakin vantung panin aw khat hong ging a, “Nang pen ka it ka Tapa na hi a, nangma tungah ka lungkim mahmah hi,” a ci hi.</row>
		<row book="43" chapter="1" verse="29-33" tag="">[29] A zing ciangin Johan in ama kiangah Jesuh hong pai a muh ciangin, “En un, leitung mawhna a lakhia Pasian’ Tuuno hih lai-ah hong pai hi. [30] Keima nungah mi khat hong pai ding a, keima suah ma-in amah omkhin ahih manin kei sangin amah lianzaw hi, ci-in ka gen pa ahi hi. [31] Amah a bangci mi hi ding cih thei lo napi-in, Israel mite in amah a theih nadingun tui sungah mite a phum dingin a hong pai ka hi hi,” a ci hi. [32] Johan in hih mipa thu teci na pang a, “Vantung panin vakhu bangin Kha hong paisukin ama tungah a om ka mu hi. [33] Keimah in amah ka theih nai loh hangin, tui sungah mite a phum dingin kei a hong sawl Pasian in, ‘A tungah Kha hong paisukin a omna mipa pen Kha Siangtho sungah mite a phum ding pa ahi hi,’ ci-in hong genkhol hi.</row>
		<row book="43" chapter="3" verse="23" tag="">[23] Tuiphumpa Johan zong thong kia nai lo hi. Tua hi a, tui tampi omna Salim khua kiang Ainon kici munah Johan in mite tuiphum a, ama kiangah mite hong pai-in tui a kiphum uh hi.</row>
		<row book="43" chapter="4" verse="2" tag="">[2] (A taktakin Jesuh mahmah in tui phum loin a nungzuite bek in a phum ahi hi.)</row>
		<row book="44" chapter="1" verse="5" tag="">[5] Johan in tui sungah mite phum a, ahi zongin a sawt loin Pasian in Kha Siangtho tawh note hong kidimsak ding hi,” ci-in thu a pia hi.</row>
		<row book="44" chapter="1" verse="22" tag="">[22] “Tua ahih ciangin Topa Jesuh’ thawhkikna thu teci pangin a hong genpih dingin Judas tangin mi khat i lak ding kisam hi. Tua mipa pen Johan’ tuiphum kipat hun a kipanin Jesuh vanah a kilaktoh hun ciang dong, Jesuh’ nasepna khempeuhah eite tawh a omkhawm mi khat ahih ding kisam hi,” a ci hi.</row>
		<row book="44" chapter="2" verse="37-41" tag="">[37] Amaute in hih thu a zak uh ciangin a lungsim uh nakpitakin sukha a, Peter le sawltak dangte kiangah, “Sanggamte aw, bangci gamtat ding ka hi uh hiam?” ci-in a dong uh hi. [38] Tua ciangin Peter in amaute kiangah, “Na mawhna uh kisik unla, na mawhna uh hong kimaisak theih nadingin Jesuh Khrih min tawh tui kiphum ciat un. Tua hileh Pasian’ piakkhong Kha Siangtho na ngah ding uh hi. [39] Bang hang hiam cih leh Pasian in ama kamciamna pen note tung, na suan na khakte uh tung le gamlapi-a om mi khempeuh, i Topa Pasian in a sap mi khempeuh tungah a hong bawl ahi hi,” ci-in a dawng hi. [40] Tua ciangin Peter in amaute tungah thu tampi genthuahin hanthawn a, “Hih migilote’ gimthuak ding na tuahkhak loh nadingun nomau mah in na suahtak nading uh lampi zong ciat un,” a ci hi. [41] Mi tampi in ama thugen umin tui kiphum uh a, tua ni-in mihing tulthum bang kibehlap uh hi.</row>
		<row book="44" chapter="8" verse="13" tag="">[13] Simon mahmah in zong um a, tui a kiphum khit ciangin Filip zui tawntung a, lim le nalamdang lianpipite a bawl a muh ciangin lamdang a sa mahmah hi.</row>
		<row book="44" chapter="8" verse="35-39" tag="">[35] Filip zong a kam ka-in thugen ding kipan a, tua a Lai Siangtho simna mun a kipanin Jesuh thu ciang dong a gen hi. [36] Lampi-ah a pai laitakun tui omna mun tung uh a, mangpa in, “Hih lai-ah tui om hi. Tui kiphum nuam peuh leng kua’n hong kham thei ding ahi hiam?” a ci hi. [37] Filip in, “Na lungsim takpi tawh na up nakleh tui na kiphum thei ding hi,” a cih ciangin, “Jesuh Khrih pen Pasian’ Tapa hi, ci-in ka um hi,” ci-in a dawng hi. [38] Tua ciangin a leeng a khawlsak nadingin mangpa in thu pia a, Filip tawh a nihun tui phualah pai-in Filip in amah a tuiphum hi. [39] Tui sung panin a paikhiat khit uh ciangin Topa’ Kha Siangtho in Filip paikhiatpih hi. Mangpa in Filip mu nawn lo hi; ahi zongin lungdam takin a lampai a zom hi.</row>
		<row book="44" chapter="9" verse="18" tag="">[18] Tua laitakin Saul’ mit panin ngasalip tawh a kibang na pawlkhat kia a, khua a mukik thei hi. Saul zong tui kiphumpah a,</row>
		<row book="44" chapter="10" verse="48" tag="">[48] Jesuh Khrih min tawh amaute tui a kiphum nading uh a sawl hi. Tua ciangin amaute kiangah Peter a tam lai nadingin a thum uh hi.</row>
		<row book="44" chapter="11" verse="16" tag="">[16] Tua ciangin Topa in, ‘Johan in tui sungah hong phum a, ahi zongin Pasian in Kha Siangtho tawh note hong kidimsak ding hi,’ a cihsa thu ka phawkkik hi.</row>
		<row book="44" chapter="16" verse="15" tag="">[15] Amah le a innsunga om mi khempeuh tui kiphum uh a, “Topa thu a um mi taktak hi, ci-in na hong ngaihsut nak-uhleh hong pai unla, ka inn-ah hong tung un,” ci-in hong samin a hong zol hi.</row>
		<row book="44" chapter="16" verse="29-33" tag="">[29] Thongcing pa in zong meivak a la dingin mi khat sawl a, thong sungah tai-in laukawm lingkawmin Paul le Silas khe kiang va kidenna-in a va boksuk hi. [30] Tua ciangin amaute pusuahpih a, “Tote aw, hotkhiatna ka ngah nadingin bangci gamtat ding ka hi hiam?” ci-in a dong hi. [31] Amaute in, “Topa Jesuh um in. Tua hileh nang le na innkuanpihte in hotkhiatna na ngah ding uh hi,” ci-in a dawng uh hi. [32] Tua ciangin amaute in amah le a innsunga om mi khempeuh tungah Topa’ thu a hilh uh hi. [33] Tua zankim laitakpi mahin thongcing pa in amaute’ liammate sawpsiangsak a, amah le a innkuanpih mi khempeuh a kituiphum pah uh hi.</row>
		<row book="44" chapter="19" verse="4-5" tag="">[4] Tua ciangin Paul in, “Johan’ hilh tuiphumna pen mawhna a kisik mite a’ ding ahi hi. Amah in Israel mite kiangah, ‘Keima nunga hong pai ding pa Jesuh um un,’ ci-in gen hi,” a ci hi. [5] Amaute in hih thu a zak uh ciangin Topa Jesuh’ minin tui a kiphum uh hi.</row>
		<row book="44" chapter="22" verse="16" tag="">[16] Tu-in bang ngak lai ding na hi hiam? Tho inla, Pasian kiangah thu ngenin kituiphum inla, na mawhnate silsiangsak in,’ hong ci hi.</row>
		<row book="45" chapter="6" verse="3-4" tag="">[3] Khrih Jesuh tawh i kipawl theih nadingin ama sungah a kiphum eite pen ama sihna mahah zong a sikhawm ihihlam thei lo na hi uh hiam? [4] I Pa’ vangliatna tawh sihna panin Khrih a kithawhkiksak mah bangin eite zong nuntakna thak i nuntak theih nadingin tui i kiphum ciangin amah tawh kiphum khawmin a sikhawm ihi hi.</row>
		<row book="46" chapter="1" verse="16" tag="">[16] (Eh! Stefanas-te innkuan zong ka tuiphum mah hi. Tuate cih simloh kuamah dang ka tuiphum lam ka thei kei hi.)</row>
		<row book="46" chapter="10" verse="1-2" tag="">[1] Sanggamte aw, Moses a zui i pu i pate tungah a piang thu na phawk ding uh ka deih hi. Meiipi in amaute khempeuh na hu a, a vekpi-un nuamtakin San Tuipi na kantanzo uh hi. [2] Meiipi sung le tuipi sungah ama nungzui a suak dingin Moses sungah amaute na kiphum uh hi.</row>
		<row book="46" chapter="12" verse="13" tag="">[13] Jew mi ihi a, Gentail mi ihi zongin, sila ihi a, sila ahi lo ihi zongin, eite minam tuamtuam ihih hangin Kha Siangtho khat bek mah in Jesuh’ pumpi a suak dingin ama sungah hong phum a, eite khempeuh tungah a hong kipia pen tua a kibang Kha Siangtho khat bek mah ahi hi.</row>
		<row book="48" chapter="3" verse="27" tag="">[27] Khrih sungah a kiphum note in Khrih’ pianzia a nei khinta na hi uh hi.</row>
		<row book="49" chapter="4" verse="4-6" tag="">[4] A kibang lametna khat bek a ngahkhawm dingin Pasian in note hong sap mah bangin eite khempeuh pumkhat bek hi-in Kha Siangtho zong khat bek mah a neikhawm ihi hi. [5] Topa khat bek, upna khat bek, tuiphumna khat bek mah a zangkhawm ihi hi. [6] Mi khempeuh’ Pa ahi Pasian khat bek om a, mi khempeuh’ Topa hi-in, na khempeuh hih kimin, mun citengah a om hi.</row>
		<row book="51" chapter="2" verse="12" tag="">[12] Note tui na kiphum uh ciangin Jesuh tawh kiphum khawmin, misite’ lak panin Khrih a thosak Pasian’ vangliatna na up manun Khrih mah tawh tuiphumna panin a thokhawm leuleu na hi uh hi.</row>
		<row book="51" chapter="2" verse="11-12" tag="">[11] Amah tawh na kipawlna uh hangin mihingte in pumpi vun a at uh bang hi loin, Khrih’ vun-atna ahi mawhnopna lungsim tawh kipelhna a ngah khinta na hi uh hi. [12] Note tui na kiphum uh ciangin Jesuh tawh kiphum khawmin, misite’ lak panin Khrih a thosak Pasian’ vangliatna na up manun Khrih mah tawh tuiphumna panin a thokhawm leuleu na hi uh hi.</row>
		<row book="60" chapter="3" verse="20-21" tag="">[20] Noah in teembaw a bawl hun laitakin Pasian in lungduai takin ngak hinapi-in hih kha a nei mite pawlkhat in Pasian’ thu mang lo uh hi. Teembaw sungah a om mi giat bek, tui in a suaktasak hi. [21] Tui pen note a hong honkhia tuiphumna lim hi a, pumpi panin nin sawpkhiatna lim hi loin, Jesuh Khrih thawhkikna hangin lungsim siantho nadingin Pasian’ tungah kamciamna lim ahi hi. Tua Jesuh thawhkikna in note hong honkhia ahi hi.</row>
		<row book="62" chapter="5" verse="6-8" tag="">[6] Hih Jesuh Khrih pen tui tawh kiphumna le a sisan luangin sihna tawh a hong pai hi a, tui bek tawh a hong pai hi loin tui le sisan tawh a hong pai ahi hi. Kha mahmah in hih thu a manna teci a pang hi. Kha pen thuman gen ahi hi. [7] Hih thu-ah teci a pang thum om a, [8] tuate pen Kha, tui, le sisan ahi uh hi. Hih thumte’ teci panna kibang kim hi.</row>
	</category>
	<category id="131">
		<row book="1" chapter="15" verse="6" tag="">[6] Amah in TOPA muang hi. Tua ahih manin ahi ding bangin Abram gamta hi, ci-in TOPA in a ciamteh hi.</row>
		<row book="19" chapter="3" verse="1-8" tag="">[1] TOPA aw, ka galte tam mahmah a, mi tampi tak in kei hong langpan’ nainai uh hi. [2] Pasian in amah huh lo ding, mi tampi in hong ci uh hi. [3] Ahih hangin TOPA aw, nang pen ka kidalna lum, ka minthanna le ka lu hong phong pa na hi hi. [4] Nakpi takin TOPA ka galsap a, amah in a mual siangtho panin kei a hong dawng hi. [5] Lumin ka ihmu a, TOPA in hong kem ahih manin ka thokik hi. [6] Keimah a hong galbawl keimah a hong umcih mi tul sawm tampite ka kihta kei hi. [7] Tho in, TOPA! Kei hong hon in, ka Pasian! Bang hang hiam cih leh ka galte khempeuh’ paang nangmah in na beenggawp a, migilote’ ha na sutan hi. [8] Gualzawhna pen TOPA nangma hang ahi hi. Na mite tungah na thupha hong tung ta hen!</row>
		<row book="19" chapter="27" verse="5" tag="">[5] Bang hang hiam cih leh haksat hun ciangin amah in a buk sungah kei hong seel ding hi. A puanbuk khuhna nuai-ah kei hong seel ding a, a sangna suang tungah kei hong koih ding hi.</row>
		<row book="19" chapter="37" verse="5-6" tag="">[5] TOPA tungah na vai teng ap in. Amah muang in; amah in hong sem ding hi. [6] Amah in nangma dikna khuavak bangin, nangma thumanna nitaang bangin hong langsak ding hi.</row>
		<row book="19" chapter="40" verse="1" tag="">[1] TOPA lamenin ka ngak ngiungeu a, amah kei lam hong nga-in ka kikona aw hong za hi.</row>
		<row book="19" chapter="46" verse="1-2" tag="">[1] Pasian, i belh leh i thahatna hi a, haksat hunin a hong huh pahpah pa ahi hi. [2] Tua ahih ciangin, leitung kikhinin, mualte tuipi sung a kidenna zongin, a tuite ging zuazua-in phuan zuazua a, hih ginna hangin mual liante a ling zongin, i lau kei ding hi.</row>
		<row book="19" chapter="46" verse="10" tag="">[10] “Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi,” a ci hi.</row>
		<row book="20" chapter="3" verse="5-6" tag="">[5] Na lungsim khempeuh tawh TOPA muang inla, nang’ theihna suang kei in. [6] Na hihna khempeuhah amah phawk in. Tua hileh lampi man amah in hong lak ding hi.</row>
		<row book="23" chapter="40" verse="31" tag="">[31] Ahih hangin TOPA a muang mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.</row>
		<row book="40" chapter="8" verse="5-13" tag="">[5] Kapernaum khua a tun ciangin Rom mi galkapbu khat ama kiangah hong pai-in, [6] “Topa aw, ka nasempa cina-in inn-ah lupna ngakin om a, gim mahmahin taangzo het lo ahih manin hong damsak in,” ci-in a thum hi. [7] Jesuh in, “Hong pai-in ka damsak ding hi,” a ci hi. [8] Ahi zongin galkap bupa in, “Topa aw, keima inn-ah nangpipi nong pai dingin kilawm lo ka hih manin a dam nadingin thu pia lel lecin zong ka nasempa dam ding hi. [9] Kei zong uliante khutnuai-ah nasem mi ka hi a, keima khutnuai-ah zong galkapte a om hi. Tua galkapte khat kiangah, ‘Pai in,’ ci-in sawl leng pai a, adang khat kiangah, ‘Hong pai in,’ ci-in sam leng hong pai a, ka nasempa kiangah, ‘Hih sem in,’ ci-in sawl leng a sem hi,” a ci hi. [10] Jesuh in hih bupa thugen a zak ciangin lamdangsa a, amah a zui mihonte kiangah, “A mantak a kong genin-ah Israel mite lak nangawnah hih bang upna a nei ka mu nai kei hi. [11] Nisuahna le nitumna panin mi tampi tak hong pai-in vantung ki-ukna sungah Abraham, Isaac, le Jakob-te tawh an ne-in sabuai-ah tukhawm ding uh hi. [12] Ahi zongin vantung ki-ukna sungah a om dingin a kingaihsun Israel mite ahihleh pualam khuamialna-ah kilawnkhia ding a, tua lai-ah kapin a hagawi ding uh hi,” a ci hi. [13] Tua ciangin Jesuh in galkap bupa kiangah, “Na inn-ah ciah in. Na up bangin hong piang ding hi,” a ci hi. Tua hun laitak teek mahin a nasempa a dam hi.</row>
		<row book="40" chapter="8" verse="26" tag="">[26] Jesuh in, “Bang hangin tuaci lau na hi uh hiam? Na upna uh neu mahmah hi,” a cih khit ciangin tho-in huihpi le tuihualte thu pia a, a dai dide pah hi.</row>
		<row book="40" chapter="9" verse="2" tag="">[2] Mi pawlkhat in khutlekhezaw mi khat, a lupna pheek tawh hong pua-in Jesuh kiang a hong tunpih uh hi. Jesuh in amaute’ upna a muh ciangin a cina mipa kiangah, “Ka ta aw, na lungsim kinuamsak in; na mawhna hong kimaisak khinta hi,” a ci hi.</row>
		<row book="40" chapter="9" verse="22" tag="">[22] Jesuh zong hong kihei a, tua numei a muh ciangin, “Ka tanu aw, na lung kinuamsak in. Na upna in nang hong damsak khinta hi,” a cih khit phetin tua numei a dampah hi.</row>
		<row book="40" chapter="12" verse="18" tag="">[18] “Keimah in ka teelsa ka nasempa, ka it mahmah, ka lungkimna pa en un. Keima Kha ama tungah ka pia ding a, Gentail mite tungah upna man a pulak ding hi.</row>
		<row book="40" chapter="13" verse="32" tag="">[32] Khaici khempeuh lak panin ankam tang a neupen ahi hi. Ahi zongin a khankhit ciangin ankung lakah a golpen suak ahih manin vasate in a hiang tungah bu a tomtheihna zah ding ciang hong suak thei hi,” a ci hi.</row>
		<row book="40" chapter="14" verse="29-31" tag="">[29] Jesuh in, “Hong pai in,” a cih ciangin Peter zong gunkuang tung panin kumkhia a, Jesuh’ omna lam manawhin tui tungah a pai hi. [30] Ahi zongin huihpi nung a muh ciangin lau a, tui sungah tum dektak ahih manin, “Topa aw, hong hon in,” a ci hi. [31] Jesuh in zong a khut tawh Peter zamin len a, “Upna cingtaak lopa aw, bang ci-a hong tuaci muanlah na hi hiam?” a ci hi.</row>
		<row book="40" chapter="15" verse="25-28" tag="">[25] Ahi zongin tua nupi hong pai-in Jesuh’ mai-ah khukdin a, “Topa aw, kei hong huh in,” a ci hi. [26] Jesuh in, “Tate’ annek ding laksakin ui khawite piak ding kilawm lo hi,” ci-in a dawng hi. [27] Nupi in, “Hi mah hi, Topa aw; a topa sabuai tung panin a kia annengte, ui khawite in zong ne buang hi lo ahi hiam?” a ci hi. [28] Tua ciangin Jesuh in tua nupi kiangah, “Nupi aw, na upna lian taktak hi. Na deihna bangin hong piang ding hi,” ci-in a dawn khit ciangin a tanu thakhatin a dampah hi.</row>
		<row book="40" chapter="17" verse="20" tag="">[20] Jesuh in, “Na upna uh a cingtaak lohna hang ahi hi. Ahi taktakin note kiangah kong genin-ah: Ankam tang cia bang upna na neih nak-uhleh, hih mual kiangah, ‘Hih lai panin hua lai-ah kin in,’ ci le-uhcin kinkhia ding hi. Na hih theih loh uh khat zong om lo ding hi.</row>
		<row book="40" chapter="21" verse="21-22" tag="">[21] Jesuh in, “Note kiangah a mantak a kong genin-ah: Note in uplahna nei hetloin, upna taktak na neih nak-uhleh hih theikung tungah a piang bang na hih theih uh banah, hih mual kiang nangawnah, ‘Na omna pan paikhia-in tuipi sung kidenna in,’ ci le-uhcin na cih bangun piang ding hi. [22] Upna na neih nak-uhleh na nget peuhpeuh uh na ngah ding uh hi,” a ci hi.</row>
		<row book="41" chapter="4" verse="38-41" tag="">[38] Jesuh pen gunkuang nung lamah lukham khamin ihmu-in a om hi. A nungzuite in amah phongin, “Sia aw, kote sita le ung phamawh hong sa lo na hi hiam?” a ci uh hi. [39] Jesuh zong tho-in, “Nung nawn kei in,” ci-in huihpi thu pia a, tuihualte kiangah, “Kilok nawn kei un,” a ci hi. Tua ciangin huihnung khawlin dai khipkhep pah hi. [40] Tua ciangin Jesuh in a nungzuite kiangah, “Bang hangin lau na hi uh hiam? Tu ciang dong upna nei nai lo na hi uh hiam?” a ci hi. [41] A nungzuite in lamdangsa mahmah uh a, “Huihpi le tuihualte nangawn, ama sawl bangin a gamta uh hi,” a ci uh hi.</row>
		<row book="41" chapter="5" verse="36" tag="">[36] Ahi zongin Jesuh in amau thu kigen don loin kikhopna inn ukpa kiangah, “Lunghimawh kei in; upna nei peuh in,” a ci hi.</row>
		<row book="41" chapter="9" verse="23" tag="">[23] Jesuh in, “Bang hangin na hihtheih leh, ci na hi hiam? A umte a dingin na khempeuh hithei hi lo ahi hiam?” a ci hi.</row>
		<row book="41" chapter="10" verse="52" tag="">[52] Tua ciangin Jesuh in, “Na ciah thei ta ding hi; na upna in nang hong damsakzo hi,” a cihkhit phetin amah in khua mukik theipah a, tua a paina lampi-ah Jesuh’ nung a zui hi.</row>
		<row book="41" chapter="11" verse="22-24" tag="">[22] Jesuh in amaute kiangah, “Upna nei un. [23] Upna na neih nak-uhleh hih mual kiangah, ‘Na omna panin paikhia-in tuipi sung kidenna in,’ ci le-uhcin, na lungsim sung uhah uplahna om loin na gen bangun piang taktak ding hi, ci-in na up nak-uhleh, na cih bangun hong piang ding hi. [24] Tua ahih manin note kiangah kong genin-ah: Na khat peuhpeuh na nget uh ciangin ngah ding ci-in um un; tua hileh na nget peuhpeuh uh na ngah ding uh hi.</row>
		<row book="41" chapter="16" verse="16" tag="">[16] Lungdamna Thu umin tui a kiphum mi peuhpeuh in hotkhiatna ngah ding a, a um lo mi peuhpeuh in mawhsakna thuak ding uh hi.</row>
		<row book="42" chapter="1" verse="37" tag="">[37] Tua ahih manin Pasian in a bawl theih loh khat zong om lo hi,” ci-in a dawng hi.</row>
		<row book="42" chapter="1" verse="45" tag="">[45] Topa in nang tungah a hong gen thute hong tung taktak ding hi, ci-a upna pen nang a dingin a lungdamhuai mahmah ahi hi,” a ci hi.</row>
		<row book="42" chapter="5" verse="20" tag="">[20] Jesuh in amaute’ upna a muh ciangin a mipa kiangah, “Lawm aw, na mawhnate hong kimaisak khinta hi,” a ci hi.</row>
		<row book="42" chapter="12" verse="27-28" tag="">[27] Gamlak a paakte ngaihsun dih un. Tuate in a nek ding uh na sem lo uh a, a silh ding uh puan zong gan lo uh hi. Ahi zongin note kiangah kong genin-ah: Bangzahin a hauh hangin Solomon nangawn, hih paakte khat zahin a hoihin kizem zo lo lai hi. [28] Upna neu mite aw, tuni-in om a, zing ciangin keutumin meikhuk sungah a kikhultum lopa kungte, Pasian in puansilh guan ahihleh note hong guanzaw kan ding hi lo ahi hiam?</row>
		<row book="42" chapter="17" verse="5-6" tag="">[5] Nikhat, sawltakte in Topa kiangah, “Ka upna uh hong liansak in,” a ci uh hi. [6] Topa in, “Ankam tang cia a pha upna nei le-uhcin, hih nailung kung kiangah, ‘Kizunglot inla tuipi sungah va po in,’ ci le-uhcin na cih bangun piangzo ding hi.</row>
		<row book="42" chapter="18" verse="27" tag="">[27] Ahi zongin Jesuh in, “Mihingte’ hih zawh loh pen Pasian in hihzo hi,” ci-in a dawng hi.</row>
		<row book="42" chapter="18" verse="42-43" tag="">[42] Tua ciangin Jesuh in, “Na upna in nang hong damsak khinta hi,” a ci hi. [43] Amah in zong thakhatin khua muthei pah a, Jesuh zui-in Pasian tungah a lungdamna a ko hi. Mihonpite in zong a muh ciangin a vekpi-un Pasian a phat uh hi.</row>
		<row book="42" chapter="22" verse="31-32" tag="">[31] Tua ciangin Jesuh in, “Simon, Simon aw, lokho pa in buhhum a haih bangin note khempeuh hong ze-et nadingin Satan in thu a ngah khitna thu phawk in. [32] Ahi zongin, Simon aw, na upna na khahsuah loh nadingin nang a dingin thu kong ngetsak khin hi. Kei kiangah nong kiheikik ciangin nungzui na lawmte na hanthawn in,” a ci hi.</row>
		<row book="43" chapter="1" verse="12" tag="">[12] Tua bang hitaseleh ama thu ngai-in amah a um mite khempeuh tungah Pasian’ tate suahtheih nading thu a pia hi.</row>
		<row book="43" chapter="3" verse="16" tag="">[16] Pasian in leitung mite hong it mahmah ahih manin ama Tapa a um mi khempeuh si nawn loin a hin tawntung theih nadingun a Tapa neihsun a hong piak dongin a hong itna a hong lak hi.</row>
		<row book="43" chapter="3" verse="18" tag="">[18] Amah a um mite in mawhsak thukhenna thuak lo ding uh hi. Amah a um lote pen Pasian’ Tapa neihsun um lo uh ahih manin mawhsak thukhenna a thuak khinta uh ahi hi.</row>
		<row book="43" chapter="3" verse="36" tag="">[36] Tua ahih manin Tapa a um mi peuhmah nungta tawntung ding a, Tapa’ thu a mang lote in nuntak mu lo ding a, amaute tungah Pasian heh tawntung ding hi,” a ci hi.</row>
		<row book="43" chapter="5" verse="25" tag="">[25] A taktakin ci lehang: A si mite in Pasian’ Tapa’ aw a zak hun uh hong tung ding hi bek loin tu-in a hun hong tungkhin hita a, ama aw a za mi khempeuh nungta ding uh hi.</row>
		<row book="43" chapter="6" verse="35" tag="">[35] Tua ciangin Jesuh in, “Kei pen nuntakna an ka hi hi. Ka kiangah hong paite gilkial ngei nawn lo ding a, kei hong umte dangtak ngei nawn lo ding hi.</row>
		<row book="43" chapter="6" verse="47" tag="">[47] A mantakin kong genin-ah, kei hong umte bek in nuntak tawntungna ngah hi.</row>
		<row book="43" chapter="7" verse="38" tag="">[38] Lai Siangtho sungah, ‘Kei hong um mite sung panin nuntakna tui luangkhia ding hi,’ a cih mah bangin kei hong um mite ka kiangah hong pai-in hong dawn ta un,” a ci hi.</row>
		<row book="43" chapter="8" verse="24" tag="">[24] Kei pen, ‘Kei ka hihlam na hong up kei uhleh na mawhna uh a sihpih ding na hih manun, na mawhna uh na sihpih ding uh hi,’ ci-in ka hong genna pen hih thu hang ahi hi,” a ci hi.</row>
		<row book="43" chapter="11" verse="25-26" tag="">[25] Tua ciangin Jesuh in, “Keimah in a sisa mite thosakin a hingsak thei pa ka hi hi. Kei hong um mi peuhmah a sih hangin nungta ding hi. [26] A nungta a kei hong um mite si ngei nawn lo ding hi. Hih thu na um hiam?” a cih ciangin,</row>
		<row book="43" chapter="11" verse="40" tag="">[40] Jesuh in, “Na up nakleh Pasian’ vangliatna na mu ding hi, ci-in hong genkhin hi lo ka hi hiam?” a ci hi.</row>
		<row book="43" chapter="14" verse="12" tag="">[12] A mantakin ka hong genin-ah, kei hong umte in keima sep nate mah sem ding hi. Pa kiangah kei ciah ding ka hih manin keima sep sangin zong a lianzaw sem lai ding uh hi.</row>
		<row book="43" chapter="20" verse="28-29" tag="">[28] Thomas in zong, “Ka Topa, ka Pasian!” ci-in a dawn ciangin [29] Jesuh in, “Kei na hong muhkhit ciang bekin hong um pan na hi hiam? Kei hong mu lo napi-in hong umte a dingin lungdamhuai mahmah zaw ding hi,” a ci hi.</row>
		<row book="43" chapter="20" verse="31" tag="">[31] Hih laibu sungah a kigelh thute pen Jesuh, Pasian’ Tapa, Khrih ahihna thu na uptheih nading uh le ama min hangin tua upna tawh nuntakna na ngahtheih nading uh deihna tawh a kigelh ahi hi.</row>
		<row book="44" chapter="2" verse="38" tag="">[38] Tua ciangin Peter in amaute kiangah, “Na mawhna uh kisik unla, na mawhna uh hong kimaisak theih nadingin Jesuh Khrih min tawh tui kiphum ciat un. Tua hileh Pasian’ piakkhong Kha Siangtho na ngah ding uh hi.</row>
		<row book="44" chapter="6" verse="5" tag="">[5] A vekpi-un sawltakte’ thugente thukimpih uh ahih manin, Kha Siangtho tawh kidimin upna a nei Stefen, Filip, Prokhoras, Nikanor, Timon, Parmenas, le Antiok khua pan Gentail mi ahi Jew biakna a zui Nikolas a teel uh hi.</row>
		<row book="44" chapter="11" verse="22-24" tag="">[22] Jerusalem-a om pawlpite in hih thu a zak uh ciangin Antiok khua-ah Barnabas a paisak uh hi. [23] Barnabas a tun ciangin Pasian in amaute thupha a piakna mu-in lungdam mahmah a, amaute citakin a lungsim khempeuh uh tawh Topa tungah a thuman nadingun a hanthawn hi. [24] Barnabas pen mihoih mahmah, upna nei-in, Kha Siangtho tawh a kidim mi khat ahi hi. Mi tampi in Pasian a um uh hi.</row>
		<row book="44" chapter="14" verse="9-10" tag="">[9] Amah in Paul’ thuhilhte limtakin a ngai hi. Tua mipa in damna a ngahzawh nading zahin upna nei hi, ci-in Paul in a muh ciangin limtakin amah en a, [10] “Na khe-in dingto in!” nakpitakin a ci hi. Tua mipa zong dingin lam pai kawikawi dingin a kipan hi.</row>
		<row book="44" chapter="14" verse="22" tag="">[22] Thu um mite a upna uhah citakin a om nadingun hanthawnin tha pia uh a, “Pasian’ Ukna sungah i omtheih nadingin haksatna tampi thuak ding hi hang,” ci-in a hilh uh hi.</row>
		<row book="44" chapter="15" verse="8-9" tag="">[8] Mihingte’ lungsim sungthu a thei Pasian in Gentail mite in zong thu a uptheih ding mah hi, cih a lahna-in eite tungah a hong piak mah bangin amaute tungah zong Kha Siangtho a pia hi. [9] Pasian in eite le Gentail mite deidanna hong nei lo a, amaute in zong a up manun mi siangtho-in a bawl hi.</row>
		<row book="44" chapter="16" verse="13" tag="">[13] A Sabbath ni ciangin Jew mite’ thungetna mun om ding hi, ci-in ka upna uh khua pualama gun gei-ah ka pai uh a, tua lai-ah tu-in a kikhawm numeite tungah thu ka hilh uh hi.</row>
		<row book="44" chapter="20" verse="19-21" tag="">[19] Jew mite in kei hong thahsawmna hangin kiniamkhiatna le khitui naptui tawh haksapi-in Topa’ na ka sem hi. [20] Mihon lak ahi a, note’ inn sungah ahi zongin ka hong thuhilhna khempeuhah note’ phattuam nading a om khempeuh siit nei loin kong gen khin hi. [21] Jew mi le Gentail mite a mawhna panun Pasian’ lamah kihei-in i Topa Jesuh a up nadingun thu ka gen khinzo hi.</row>
		<row book="44" chapter="26" verse="18" tag="">[18] Pasian’ teel mite’ omna mun a amau om nading mun sanah hong om theih nadingun keimah hong upna uh tawh a mawhna uh a kimaisak theihna dingin Satan’ khutsung panin Pasian’ khut sungah a heikhia ding le khuamial panin khuavak lamah hei-in a mit uh khua a musak ding pa na hi hi,’ a hong ci hi.</row>
		<row book="45" chapter="1" verse="17" tag="">[17] Lai Siangtho sungah, “Pasian a upna hangin amah tawh pawlkhat ahi mite nungta ding hi,” ci-in a kigelh mah bangin Pasian in amah tawh a kipawl theih nadingin mite a bawlna zia, lungdamna thu in hong kilangsak hi. Tua pen, a patna panin a tawp dongin upna hang bek tawh ahihna thu hong laktel hi.</row>
		<row book="45" chapter="3" verse="22-31" tag="">[22] Tua thu in: Jew mi le Gentail mi kuamah a kilamdanna om loin Jesuh Khrih upna hangin mi khempeuh in Pasian tawh kipawl theihna a ngah hi. [23] Mi khempeuh mawh ciat uh a, a hong honkhia Pasian tawh kigamla uh hi. [24] Ahi zongin Pasian in a hong hehpihna hangin Khrih Jesuh tawh hong tatkhiat manin amah tawh i kipawlthei kik hi. [25] Ama hong sihna hangin mawhna a kimaisak theih nadingin Pasian in Jesuh hong pia a, amah a umte in mawhmaisakna a ngah uh hi. Amah tawh i kipawl theih nading zia hong lahna-in hih bangin Pasian a hong gamta ahi hi. Pasian a lungduaina hangin a beisa hunah i mawhnate hong en khong phot hi. [26] Ahi zongin tuhun ciangin Jesuh a um mi khempeuh Pasian tawh a kipawl theih nading le amah thuman ahihna a kilatsak nadingin mihingte’ mawhna tawh kisai-in na hong sem hi. [27] Tua ahihleh mihingte in i kisialhpih ding bang om ahi hiam? Bangmah om lo hi. Bang bulphuh ding ihi hiam? Thukham zuihna bulphuh ding ihi hiam? Hi lo hi. I upna a bulphuh ding ihi hi. [28] Bang hang hiam cih leh mi khatpeuh Pasian tawh a kipawl theihna pen Thukham zuihzawhna hang hi loin upna hang hi, ci-in i genzo hi. [29] Pasian, Jew mite’ Pasian bek hi a, Gentail mite’ Pasian hi lo ahi hiam? Gentail mite’ Pasian zong hi veve hi. [30] Pasian khat bek hi a, a upna uh hangin Jew mite amah tawh a kipawl thei-in a bawl mah bangin Gentail mite zong a upna uh hang mah tawh amah tawh a kipawl thei-in a bawl hi. [31] Tua ahihleh hih upna thu i gen ciangin Thukham a phiat ihi hiam? Hi lo hi; a kipsak semsem ihi hi.</row>
		<row book="45" chapter="4" verse="5" tag="">[5] Ahi zongin Pasian’ maipha ngah nadingin nasepna suang loin upna a suang mipa pen Pasian in mimawh kimlai midik hi, ci-in sang ahih manin, amah tawh a kipawl theih nadingin Pasian in tua mipa’ upna thupi san hi.</row>
		<row book="45" chapter="4" verse="16" tag="">[16] Tua ahih manin Abraham’ suanlekhakte khempeuh tungah Pasian’ hehpihna piakkhong a suahtheih nadingin Thukham a zuite bek in ngah loin, Abraham’ up bangin a umte in zong a ngahtheih nadingun upna bulphuhin thuciamna kipia hi. Bang hang hiam cih leh Abraham pen kha thu lamah eite khempeuh’ pupi ahi hi.</row>
		<row book="45" chapter="4" verse="20" tag="">[20] Amah in Pasian’ thuciamna muanlah dingin ngaihsun lo a, a upna khahsuah het lo hi. A upna hangin thakhauh semsemin Pasian a phat hi.</row>
		<row book="45" chapter="4" verse="24" tag="">[24] Sihna panin i Topa Jesuh a hingsak pa a um eite khempeuh zong i upna hangin mihoihin hong kisang ding hi, ci-in eite a dingin zong a kigelh ahi hi.</row>
		<row book="45" chapter="5" verse="1-5" tag="">[1] Tu-in upna hangin Pasian tawh kipawl khinta ihih manin i Topa Jesuh Khrih hangin Pasian tawh a kilemkik ta ihi hi. [2] Ama hangin upna tawh tu-a i omna Pasian hehpihna sungah a tung ihi a, Pasian tawh minthanna ngahkhawm ding, ci-in lamen ihih manin i lung a dam hi. [3] Haksatna i thuak laitak nangawnin i lungdam veve hi. Bang hang hiam cih leh haksatna in thuakzawh hatna piangsak a, [4] thuakzawh hatna in Pasian’ pahtakna hong ngahsak a, ama hong pahtakna in lametna lianpi hong neisak ahihna thu i thei hi. [5] Pasian in eite tungah a hong piak a Kha Siangtho tawh eite sungah ama itna hong guang ahih manin hih lametna in eite hong lungkiasak ngei lo hi.</row>
		<row book="45" chapter="8" verse="24-25" tag="">[24] Hih bangin lamenin i upna in eite hong honkhia khin hi. Ahi zongin i lamet pen i muh ciangin tua pen lamet hi nawn lo hi. Kua in a muhsa nate lamen nawn ahi hiam? [25] I muh lohte i lamet ciangin lungduaitakin i ngak thei hi.</row>
		<row book="45" chapter="10" verse="9-10" tag="">[9] Jesuh pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uhleh hotkhiatna na ngah ding uh hi. [10] Bang hang hiam cih leh i lungsim ah i up taktakna hangin Pasian tawh kipawl theihna kingah a, i kamin i genna hangin hotkhiatna a kingah ahi hi.</row>
		<row book="45" chapter="10" verse="16-17" tag="">[16] Ahi zongin Isaiah in, “Topa aw, ka thugente uh kua in um ahi hiam?” a cih mah bangin Lungdamna Thu a za mi khempeuh in um kim lo uh hi. [17] Tua ahih ciangin zakna panin upna hong piangthei a, Khrih thu up nading pen hilhna panin hong piangthei pan hi.</row>
		<row book="45" chapter="12" verse="3" tag="">[3] Pasian in kei tungah hehpihna hong piakkhongna hangin note tungah kong gennop thu in: Note tawh a kituakzah valin kilian ngaihsutzaw kha kei un. Pasian in note tungah upna hong piakzah tawh kizui-in kingaihsun bek zaw unla, a kilawm ciang khat bekin kingaihsun un.</row>
		<row book="45" chapter="14" verse="1" tag="">[1] Upna neu mite pawlbawl unla, na ngaihsutna uh a kituah kei leh zong mawhsak kei un.</row>
		<row book="45" chapter="14" verse="22-23" tag="">[22] Hih thu-ah no’ upna le no’ ngaihsutnate, Pasian tawh note’ kikal thu hisak un. Amau lungsim sungah man a sak bangun a gamta zote pen a lung uh nuam mahmah hi. [23] Ahi zongin lunghimawh pipi-in a ne a om leh, a upna uh tawh kizui-in a gamta hi lo uh ahih manin Pasian in tua bang mite a mawhsak ding hi. I upna bangin gamtat lohna peuhpeuh mawhna ahi hi.</row>
		<row book="45" chapter="15" verse="1" tag="">[1] Upna lamah a thahat eite in upna zawngkhalte’ ginat lohna i thuakpih ding kilawm hi; eima ut bangin i gamta kei ding hi.</row>
		<row book="45" chapter="15" verse="13-14" tag="">[13] Kha Siangtho’ huhna tawh note’ lametna a khan semsem theih nadingin, lametna a hong piathei Pasian in, amah na upna uh hangin lungdamna le nopsakna tawh note hong kidimsak tahen. [14] Thu upna sungah sanggamte aw, note mihoih hi-in, bangci gamtat ding cih thei-in, khatlekhat zong a kihilhthei dingin kong muang mahmah hi.</row>
		<row book="46" chapter="2" verse="5" tag="">[5] Tua ahih manin note’ thu upna pen mihingte’ pilna hang hi loin, Pasian’ vangliatna hangin a um na hi uh hi.</row>
		<row book="46" chapter="13" verse="2" tag="">[2] Thuhilh siamna nei-in, thusim khempeuh thei-in, na khempeuh thei-in, mualte kinsak zawh nading upna ka neih hangin itna ka neih kei leh ka kimanna bangmah om lo hi.</row>
		<row book="46" chapter="13" verse="13" tag="">[13] Tu laitakin a omlai thu thumte pen upna, lametna, le itna hi a, tua thumte sung panin itna mah a thu lianpen ahi hi.</row>
		<row book="46" chapter="16" verse="13" tag="">[13] Kiging tawntungin na upna uhah kip unla, thahatin hang un.</row>
		<row book="47" chapter="1" verse="24" tag="">[24] Hih bangin um un, ci-in thatanghat thu tawh a hong gen ding ka hi kei uh hi. Note na upna uhah kipkhin na hih manun note’ lungdam nadingin note tawh na a semkhawm ka hi uh hi.</row>
		<row book="47" chapter="4" verse="13-14" tag="">[13] Lai Siangtho in, “Um ka hih manin ka gen hi,” a cih mah bangin kote in zong um ka hih uh manin a gen ka hi uh hi. [14] Topa Jesuh a hingkik sakpa in Jesuh mah tawh kote zong hong hingkiksak khawmin note tawh ama omna-ah hong paipih khawm ding hi, ci-in ka thei uh hi.</row>
		<row book="47" chapter="5" verse="6-7" tag="">[6] Tua ahih manin lungmuang takin ka om tawntung uh hi. Hih ka leitung pumpi uhah ka om laiteng uh Topa’ hong piak ding pumpi tawh a omkhawm nai lo ka hi uh hi. [7] Muhna hang tawh lungmuangin a om hi loin upna hang tawh lungmuang takin a om ka hi uh hi.</row>
		<row book="47" chapter="13" verse="5" tag="">[5] Thu um taktak mah ihi hiam, ci-in nomau mahmah na ki-entel ciat un. Na ki-ettelna uhah a cingtaak lo na hih kei nak-uhleh note sungah Khrih om ahih manin thu phawk un.</row>
		<row book="48" chapter="2" verse="15-16" tag="">[15] A taktakin ci lehang kote pen ka pian’ ka patun Jew mi ka hi uh a, “Mawhnei Gentail mi,” ka cih pawlte uh ka hi kei uh hi. [16] Ahi zongin Jesuh Khrih upna hang bek tawh Pasian tawh kipawl theihna kingahin, Thukham zuihna hang tawh kingah ngei lo hi, ci-in ka thei uh hi. Kote mahmah in zong, Khrih hangin Pasian tawh ka kipawl theih nadingun Jesuh Khrih ka um uh a, Thukham deihna ka zuihna hang uh tawh hi lo hi. Bang hang hiam cih leh Thukham zuihna hang tawh kuamah in Pasian tawh kipawl theihna ngah zo lo hi.</row>
		<row book="48" chapter="2" verse="20" tag="">[20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi.</row>
		<row book="48" chapter="3" verse="6-7" tag="">[6] Abraham tunga thupiang ngaihsun dih un. Lai Siangtho in, “Abraham in Pasian um a, tua a upna hangin Pasian in amah tawh a kipawlthei dingin mihoihin a sang hi,” na ci hi. [7] Tua ahih manin Abraham’ suanlekhak a man taktak i cihte pen upna a nei mite ahihna thu na theih ding uh ahi hi.</row>
		<row book="48" chapter="3" verse="9" tag="">[9] Abraham in a up manin Pasian in thupha a piak mah bangin Pasian a um midang khempeuh in zong thupha a ngah ahi uh hi.</row>
		<row book="48" chapter="3" verse="11-12" tag="">[11] Tu-in Lai Siangtho in, “Upna hangin Pasian tawh a kipawlthei mite bek nungta ding hi,” na ci ahih manin Thukham hangin kuamah in Pasian tawh kipawl theihna a ngah lohna thu teltakin hong kilang hi. [12] Lai Siangtho in, “Thukham’ deih bangin a gamta zote nungta ding hi,” na ci ahih manin Thukham zuihna le upna thu na kimemat kha lo hi.</row>
		<row book="48" chapter="3" verse="21-22" tag="">[21] Tua ahihleh Thukham le Pasian’ thuciamnate a kilehngat ahi uh hiam? Hi het lo hi. Mihingte tungah hong kipia Thukham in nuntakna taktak hong pia thei hileh tua Thukham zuihna hangin mi khempeuh in Pasian tawh kipawl theihna ngah ding uh hi. [22] Ahi zongin Jesuh Khrih a um mite tungah a upna hangun Pasian’ thuciam a kipiak theih nadingin Lai Siangtho in, “Mawhna khutnuai-ah leitung mi khempeuh a om hi,” na ci hi.</row>
		<row book="48" chapter="3" verse="26" tag="">[26] Khrih Jesuh tawh na kipawl manun note khempeuh Pasian’ tate na suahtheihna uh pen na upna hang uh ahi hi.</row>
		<row book="48" chapter="5" verse="5" tag="">[5] Kote ahihleh Pasian in amah tawh a kipawlthei dingin hong bawl ding hi, ci-in lamenin, kote’ upna hangin Kha Siangtho’ vangliatna tawh hong piang ding hi, ci-in a om ka hi uh hi.</row>
		<row book="49" chapter="2" verse="8" tag="">[8] Note’ upna hangin Pasian’ hong hehpihna tawh hotkhiatna a ngah na hi uh hi. Note’ thalawhna hangin a ngah hi loin Pasian’ hong piakkhong ahi hi.</row>
		<row book="49" chapter="3" verse="16-17" tag="">[16] note’ lungsim a thahat nadingin Pasian in a kicing ama vangliatna sung panin a Kha Siangtho tawh note hong thakhauh sakin, [17] na upna hangun note lungsim sungah Khrih hong tengin, itna thu-ah zung thuk kha-in bulkip na neih nadingun thu ka ngen hi.</row>
		<row book="49" chapter="6" verse="16" tag="">[16] Tua banah, dawimangpa’ hong kapna thaltang kuangte na sukmit nadingun lum puak bangin upna na nei tawntung un.</row>
		<row book="52" chapter="1" verse="2-3" tag="">[2] Note khempeuh hangin Pasian tungah lungdamna ko tawntungin, ka thungetna uhah note ka hong phawk tawntung uh hi. [3] Bang hang hiam cih leh i Pa Pasian kiangah thu ka nget simun note’ upna hangin na nuntakziate uh, itna na neih manun nakpitakin na nasepnate uh le i Topa Jesuh Khrih hong paikik ding lametna na neih manun kiptakin na omnate uh ka phawk tawntung uh hi.</row>
		<row book="52" chapter="3" verse="5" tag="">[5] Tua ahih manin ka thuakzawh nawn loh ciangin note’ upna zia a thei dingin Timoti ka hong sawl hi. Dawimangpa’ ze-etna in note hong puksakkha-in, kote’ nasepna a mawkna suakkha ding hi, ci-in ka lunghimawh uh hi.</row>
		<row book="52" chapter="3" verse="7" tag="">[7] Tua ahih manin sanggamte aw, note’ upna thu ka zak uh ciangin lungkham sinkhamna ka thuak laitakun ka tha uh hong hatsak hi.</row>
		<row book="53" chapter="1" verse="3" tag="">[3] Sanggamte aw, note’ upna nakpitakin khang a, note khatlekhat na ki-itna uh lian semsem ahih manin Pasian tungah lungdamna koh ding a kilawm ahih mah bangin, note hangin ama tungah lungdamna ka ko tawntung uh hi.</row>
		<row book="53" chapter="1" verse="8" tag="">[8] Pasian a thei lo mite, le i Topa Jesuh tawh kisai Lungdamna Thu a um lo mite tungah gimna a tungsak ding hi.</row>
		<row book="53" chapter="3" verse="6" tag="">[6] Sanggamte aw, i Topa Jesuh Khrih min tawh kong sawlnop uh thu panin: Note tungah ka hong hilhsa uh thute a zui lo, a thadah gamtat thu uppih mite tawh na kikhawl kei un.</row>
		<row book="54" chapter="1" verse="5" tag="">[5] Hih bangin thupiakna pen, upna taktak le kisuanna om hetloin lungsim siangtho taktak tawh ngaihsutna panin a hong piangkhia ki-itna a khantheih nading deihna ahi hi.</row>
		<row book="54" chapter="1" verse="14" tag="">[14] Pasian in genzawh lohin kei hong hehpih a, Khrih Jesuh tawh kipawlna hangin i ngahtheih upna le itna a hong guan hi.</row>
		<row book="54" chapter="1" verse="19" tag="">[19] na upna le lungsim kisuang loin na omna thu kiptakin len paisuak in. Mi pawlkhatte in a lungsim kitheihna uhah man a kisakna bangun gamta lo uh ahih manin a thu upna uh a mawkna a suah uh hi.</row>
		<row book="54" chapter="4" verse="1" tag="">[1] Nidang ciangin a upna panun mi pawlkhat pialin, zuauthu gente le dawi thu a kigente a zuih nading uh Kha Siangtho in teltakin a gen hi.</row>
		<row book="54" chapter="4" verse="12" tag="">[12] Khangno lai na hihna thu hangin mite’ simmawh dingin na om kei inla, kampauna, gamtatna, itna, upna, le sianthona-ah thu um mite’ etteh dingin na om in.</row>
		<row book="54" chapter="6" verse="11-12" tag="">[11] Ahi zongin Pasian’ mi ahi nangmah in tua thute khempeuh pelh inla, thuman thutak, Pasian’ deih bangin nuntakna, upna, itna, kipna, le lungnemna na neihzawh nadingin hanciam in. [12] Upna thu-ah hoihtakin nawksuak inla, mi tampi’ zakin na pulaksa, Pasian in nangmah a hong piak nuntak tawntungna lenkip in.</row>
		<row book="55" chapter="3" verse="15" tag="">[15] Khrih Jesuh upna hangin hotkhiatna a hong ngahsak thei ding pilna a hong pia Lai Siangtho pen na neutung a kipanin a theisa na hihna thu zong na theihsa thu mah ahi hi.</row>
		<row book="55" chapter="4" verse="7-8" tag="">[7] Kidemna-ah ka hat tawpin ka hih khin a, a mong dongin ka tai khin a, upna thu khotakin lenin ka zokhin hi. [8] Thu a manin a khen Topa in tua Ni ciangin kei a hong piak ding thuman lukhu ahi gualzawhna thaman in tu-in kei hong ngak gige hi. Kei tung bekah a hong pia ding hi lo a, ama hong paikik ding itna tawh a ngakte khempeuh tungah zong a pia ding ahi hi.</row>
		<row book="58" chapter="10" verse="22" tag="">[22] Tua ahih manin mawhna thu-ah kisuanna lungsim om nawn loin, tui siangtho tawh i pumpi a kisawpsa-in muanna le lungsim takpi tawh Pasian kiang zuan ni.</row>
		<row book="58" chapter="10" verse="38-39" tag="">[38] Ahi zongin keima mi a thuman mite in ka thu umin nungta ding uh a, a nungkik a om uhleh tua mite tungah ka lungkim kei ding hi,” na ci hi. [39] Eite pen nungkikin a maimang mite ihi kei a, upna nei-in hotkhiatna a ngah mite ihi hi.</row>
		<row book="58" chapter="11" verse="1-10" tag="">[1] Upna nei i cih ciangin i muhtheih nai loh i lamette ngah takpi ding, ci-in muanna lungsim neihna ahi hi. [2] Tanglai mite in upna a na neih manun Pasian in a na pakta hi. [3] Pasian’ kampauna tawh leitung le vantung piang a, tu-a i muhtheih nate a om nai lopi panin hong piang hi, ci-in i upna bek mah tawh a thei ihi hi. [4] A upna hang mah tawh Abel in Kain’ piakna sangin a santheih huaizaw biakpiakna Pasian’ tungah a na pia hi. Pasian in ama biakna na sang ahih manin a upna hangin mihoih hi, ci-in Pasian’ pahtakna a na ngah hi. Abel a sihzawh a sawtpi hikhin napi-in tu dong mahin upna thu a hong gengen lai a suak hi. [5] A upna hang mahin Enok zong sihna tawh kipelh hi. Pasian in ama kiangah lato ahih manin kuamah in Enok mu nawn lo hi. Amah a kilaktoh ma-in Enok in Pasian’ lungkimna ngah hi, ci-in Lai Siangtho in a na gen hi. [6] Upna lo tawh kuamah in Pasian lungkimsak zo lo hi. Pasian kiang a zuan mi peuhmah in Pasian a om takpi ahihna thu le amah a zongte Pasian in thaman pia hi, ci-in a up ding kisam hi. [7] Noah in zong a upna hang mah tawh mailam a thupiang ding a muh theih lohpi mahin Pasian’ thugenna na mang a, teembaw khat bawlin a innkuanpihte tawh na suakta hi. Hih bangin a gamtatna tawh leitung midangte a mawh ahihna kilangsak a, a upna hangin mihoih hihna thu Pasian kiang panin a ngah hi. [8] Pasian in ama tungah piak dingin a ciam leitangah Abraham a pai dingin a sap lai-in Abraham in Pasian’ sapna a manna pen a upna hang mah ahi hi. A pai nading mun nangawn thei lopi-in a gam le a lei nusia-in a ding khia hi. [9] Pasian in piak dingin a ciam gamah a upna hang mah tawh gamdangpi hinapi-in peemta-in va om phot a, ama ngah bangin thuciamna a ngah a ta Isaac le a tu Jakob tawh puanbuk peuhah a om phot uh hi. [10] Pasian in geelin a lam, bulkip a nei khuapi, Abraham in a ngakna-in tua bangin a om ahi hi.</row>
		<row book="58" chapter="11" verse="17" tag="">[17] Pasian in Abraham a ze-et laitakin Abraham in a upna hang mah tawh Pasian biak nadingin a tapa Isaac na pia ngam hi. Pasian mah in Abraham tungah tapa ka hong pia ding ci-in a ciam hinapi-in, Pasian’ ciamna bangin a neih tua a tapa neihsun mah, Pasian biak nadingin Abraham in pia dingin na kithawi hi.</row>
		<row book="58" chapter="11" verse="23" tag="">[23] Moses a suah ciangin a nu le a pa in hoihsa mahmahin, kumpipa’ thupiakna kihta tuan loin kha thum sung a seelcip ngamna uh zong a upna hang mah uh ahi hi.</row>
		<row book="58" chapter="12" verse="2" tag="">[2] Eite hong makai-in i upna a hong cingtaaksak Jesuh mitsuanin nei ni. Mailamah a ngah ding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.</row>
		<row book="59" chapter="1" verse="2-3" tag="">[2] Sanggamte aw, thuhaksa a tuamtuam na thuak uh ciangin lungdam nadingin na ngaihsun zaw un. [3] Tua bangin na upna uh hong kize-etna na thuakzawh uh ciangin na kipna uh hong kilangsak ahihna thu na thei uh hi.</row>
		<row book="59" chapter="1" verse="22-25" tag="">[22] Nomau kikhem tawmin thu zak bek tawh maisak kei unla, na zak bangun zui-in semzaw un. [23] Mi khat in thu a zak bek tawh maisakin a zakna bangin a zuih kei leh limlangah a maitang a ki-en mipa tawh kibang bek hi. [24] Limlangah a ki-en mipa in amah hoihtakin a kimuh khit ciangin paikhia a, bangci pian ka hi hiam cih a mangngilh pah hi. [25] Ahi zongin mite a suaktasak thei thukham cingtaak hoihtakin a et khit ciangin a thu ngai-in a mangngilh pah hi loin, hoihtakin ngaihsun tawntungin a zuite pen a sepna khempeuh uhah Pasian in thupha a pia ding hi.</row>
		<row book="59" chapter="2" verse="14-26" tag="">[14] Sanggamte aw, mi khat in, “Upna ka nei hi,” a cih hangin a sepna in a zuih kei leh bang phattuamna om ding ahi hiam? Tua a upna bek in amah honkhia ding ahi hiam? [15] Gentehna-in, na mipih khat peuhpeuh uh annek tuidawn, nikten’ puansilh nei loin haksapi-in om hen la, [16] note khat peuhpeuh in, ama pumpi kisapna bangmah pia lopi-in, “Khualum gilvah takin om in,” ci mawk lel le-uhcin bang phattuamna om ding ahi hiam? [17] Tua ahih ciangin gamtatna in a zui lo upna guak pen a si ahi hi. [18] Ahi zongin mi khatpeuh in, “Mi khat in upna nei a, adang khat in gamtatna nei hi,” ci zenzen leh, gamtatna in a zui lo upna hong lak dih in; keimah in ahihleh ka upna ka gamtatna tawh ka hong lak ding hi, ka ci ding hi. [19] Pasian khat bek om hi, ci-in na um hi. Tua pen hoih mahmah hi. Dawite nangawn in zong tua bangin umin lau-in ling deldel uh hi. [20] Lawmte aw, gamtatna in a zui lo upna pen a hawmpi ahihna thu ka hong lak ding hi. [21] Eite’ pupi Abraham in biakna tau tungah a tapa Isaac a piakna hangin Pasian tawh kipawl thei hi. [22] Tua ahih manin upna le sepna kizom khawm a, sepna in upna a kicinsakna thu na thei uh hi. [23] Lai Siangtho in, “Abraham in Pasian um a, a upna hangin Pasian in mihoihin a sang hi,” ci-in a genna thumanin tung takpi a, Abraham pen Pasian’ lawmpa kici hi. [24] Tua ahih manin, mi khatpeuh in a upna bek tawh hi loin, a sepna tawh a kizuih ciangin Pasian tawh kipawl theihna ngah pan ahihna thu na thei uh hi. [25] Numei paktat Rahab zong tua bangmah ahi hi. Israel mi thukante hoihtakin zin na do-in, lampi dangah ciahsakin na suaktasak a, ama nasepna hangin Pasian tawh kipawl theihna a ngah ahi hi. [26] Tua ahih manin hu a diik lo, hu a sang lo pumpi pen a si ahih mah bangin sepna tawh a kizom lo upna zong a si ahi hi.</row>
		<row book="59" chapter="5" verse="15" tag="">[15] Upna tawh thu a kinget ciangin Topa in cinate noptuamsakin, damsak ding a, mawhna nei ahihleh zong a mawhna maisak ding hi.</row>
		<row book="60" chapter="1" verse="5-9" tag="">[5] Note’ upna hangin nitawp ni ciangin na ngah ding uh hotkhiatna nomau-a’ ahihna a kilatsak nadingin Pasian in ama vangliatna tawh a hong kepsak ahi hi. [6] Tua ahih manin tu laitakin mite’ bawlsiatna a tuamtuam na thuak manun tawlkhat na lungkham uh ahi zongin hih bang thuakna hangin lungdamzaw un. [7] Hih bang thuaknate in a um takpi mah na hihna uh hong kilangsak hi. A siathei khamte nangawn, a hoih taktak mah ahi hiam, ci-in mite in mei tawh sin uh ahih manin, kham sangin a manphazaw note’ upna zong a kiptak mah ahi hiam, ci-in Pasian in hong sin ding mah ahi hi. Tua bangin na thuakzawh uhleh Khrih hong kilat Ni ciangin phatna, minthanna, le pahtawina na ngah ding uh hi. [8] Amah mu ngei lo napi-in na it uh a, amah mu ngei lo napi-in a thu umin kama genzawh loh zah dongin nakpitakin na lungdam uh hi. [9] Tua bangin na upna uh hangin kha thu-ah hotkhiatna a ngah na hi uh hi.</row>
		<row book="60" chapter="1" verse="21" tag="">[21] Sihna panin amah hingkiksakin minthanna a pia Pasian, ama hangin muang thei na hih uh manin, na up na muan na lamet uh Pasian ahi hi.</row>
		<row book="60" chapter="5" verse="9" tag="">[9] Leitungah thu um dang khempeuh in zong note’ thuak mah bangin a thuak ahihna thu thei unla, na upna uhah kipin Dawimangpa na nial un.</row>
		<row book="61" chapter="1" verse="1" tag="">[1] Jesuh Khrih nasem le sawltak ahi keimah Simon Peter in: Eite’ Pasian le Honpa ahi Jesuh Khrih a thumanna hangin kote’ upna zah mahin upna manpha a nei mite tungah lai ka hong khak hi.</row>
		<row book="61" chapter="1" verse="5-8" tag="">[5] Hih thu hangin na upna ban uhah gamtat hoihna na behlap unla, na gamtat hoihna uh thutheihna tawh na behlap un; [6] na thutheihna uh pumpi ki-ukzawhna tawh na behlap unla, na pumpi ki-ukzawhna uh thuakzawhna tawh na behlap un; na thuakzawhna uh Pasian’ deih bangin gamtatna tawh na behlap unla, [7] Pasian’ deih bangin na gamtatna uh sanggam ki-itna tawh na behlap un; na sanggam ki-itna uh itna thukpi tawh na behlapzawh nadingun na hanciam un. [8] Hih bang hoihnate a kicingin na neih uhleh i Topa Jesuh Khrih na theihna uhah thahatin kimanna na nei ding uh hi.</row>
		<row book="62" chapter="5" verse="1" tag="">[1] Jesuh, Khrih hi, ci-in a um mi khempeuh Pasian’ tate hi a, pa a it mi peuhmah in a ta zong a it hi.</row>
		<row book="62" chapter="5" verse="4-5" tag="">[4] Pasian’ ta ahite peuhmah in leitung nate zo uh a, i upna tawh leitung nate tungah a gualzo ihi hi. [5] Kuate in leitung nate zo ding ahi hiam i cih leh, Jesuh pen Pasian’ Tapa hi, ci-in a umte bek in zo ding uh hi.</row>
		<row book="62" chapter="5" verse="13" tag="">[13] Pasian’ Tapa a um mite in nuntak tawntungna a nei na hih lamtak uh na theih nadingun hih lai a hong gelh ka hi hi.</row>
		<row book="65" chapter="1" verse="22-23" tag="">[22] A um taktak zo lote hehpih unla, [23] meiphual sung panin dawhkhiat bangin midangte na honkhia un. Mi pawlkhatte’ mawhna-ah note zong na siatkhak loh nadingun kidop kawmna tawh na huh unla, amau’ gamtat hoih lo mawhnate na mudah un.</row>
	</category>
	<category id="132">
		<row book="1" chapter="8" verse="22" tag="">[22] Leitung a omlai tengin, lo pawi hun le anlak hun, a vot le a sa, khuakhal le phalbi, sun le zan bei lo ding hi,” a ci hi.</row>
		<row book="1" chapter="26" verse="12-14" tag="">[12] Isaac in tua leitangah khai tuh a, tua kum mahin a zah zakhat la hi. TOPA in amah thupha pia a, [13] a neihsa kibehlaplap ahih manin a hau mahmah khat a suak hi. [14] Amah in tuuhon le bawnghon, le innkuan mi tampi nei a, Filistia mite in amah eng uh hi.</row>
		<row book="3" chapter="27" verse="16" tag="">[16] “Mi khat in a luah ama leitang phelkhat TOPA’ tungah a ap leh, nangma sehna pen khaici vawh zah ding tawh kizui ding hi. Mangbuhham beem khat dim a pawina leitang pen ngun shekel sawmnga-in kiseh ding hi.</row>
		<row book="3" chapter="27" verse="30" tag="">[30] “Leitang panin a piang khempeuh khaici hitaleh singgah hitaleh sawm-ah-khat TOPA a’ hi a, TOPA a dingin siangtho hi.</row>
		<row book="4" chapter="28" verse="28-31" tag="">[28] Sathau tawh a kibawl ahi an tawh a biak nadingin zong, bawngtal khat ciangin annel lawh thum, tuutal khat ciangin lawh nih, [29] tuuno sagihte khat ciangin lawh khat tawh na pia khawm ding uh hi. [30] Note a dingin kilemna bawl nadingin keel a pa khat zong na pia ding uh hi. [31] A kitatsat lo-a meihal biakna le an tawh biaknate banah tuate le leenggahzu tawh biakna na pia ding uh hi. Tuate a sitbaang lo ahih ding thei ta un.</row>
		<row book="5" chapter="22" verse="9" tag="">[9] “Na leenggui lo uhah khaici nam nih na vawh kei ding uh hi. Vawh le-uh cin na vawh uh an le na leenggui lo uhah a piang khempeuh a nin suak ding hi.</row>
		<row book="12" chapter="4" verse="2-4" tag="">[2] Tua ciangin Elisha in tua numei kiangah, “Nang a dingin bang hong hihsak thei ding ka hi hiam? Inn sungah bang nei na hi hiam?” a ci hi. Tua ciangin amah in, “Na nasemnu in sathau biing khat cih simloh inn sungah bangmah dang nei lo hi,” a ci hi. [3] Tua ciangin amah in, “A pua-ah paikhia inla, beel hawm a tawm lua lo, na vengte khempeuh’ beel va kawm in. [4] Tua ciangin sungtumin, nang le na tapate kong kikhaknelh unla, hih beelte khempeuh sungah sung in. Beel khat a dim simin tuamkoih pahpah in,” a ci hi.</row>
		<row book="18" chapter="4" verse="8" tag="">[8] Mawhna bawlin buaina a piangsak mi in a gamtatna bangin a gah a atna ka thei hi.</row>
		<row book="19" chapter="107" verse="37" tag="">[37] Amaute in lo-ah an tuhin leenggui suan uh a, a gah tampi tak a ngah uh hi.</row>
		<row book="19" chapter="126" verse="5-6" tag="">[5] Khitui tawh khai a tuhte lungdamin kikona tawh an la sak ta in. [6] Kap kawmin kuankhia-in a tuh ding khaici a pua mi lungdamin kikona tawh buhlomte pua-in hong ciah ding hi.</row>
		<row book="20" chapter="11" verse="24-25" tag="">[24] Mi pawlkhat in sum zang ziahziah napi-in hau semsem uh a, mi pawlkhat cil mahmah napi, zawng semsem hi. [25] A cingh mite hau semsem ding a, midang a huhte in huhna mah ngahkik ding hi.</row>
		<row book="20" chapter="22" verse="8" tag="">[8] Thuman lo khaici a vawhte in lungkhamna tuak uh a, amau’ hehna ciangduai amau’ tung mah tukik ding hi.</row>
		<row book="24" chapter="4" verse="3" tag="">[3] Judah gammite le Jerusalem khuamite tungah TOPA in hih bangin ci hi: “Na lote uh kal unla, ling lakah khai vawh kei un.</row>
		<row book="28" chapter="8" verse="7" tag="">[7] Paunak-ah, Huih a tuhte in huih ngahkik ding a, a vui om lo an kung in annek ding piangsak lo hi, kici hi. A vui om lo an kung panin an kingah mah taleh zong gamdang mite in netum ding hi.</row>
		<row book="28" chapter="10" verse="12" tag="">[12] Khai tuh bangin thuman tuhin, kei nong itna hangun a piang thuphate at un. Note’ TOPA keima lamah nong kihei ding uh a hun hita ahih manin lo thak lei kalkham un. Tua hileh kei hong pai-in note tungah thupha kong pia ding hi, ka ci hi.</row>
		<row book="40" chapter="6" verse="3-4" tag="">[3] Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theih loh nadingun pia unla, [4] kuamah theisak kei un. Tua hileh kuama muh lohin na gamtatna uh a mu na Pa un note tungah thaman hong pia ding hi.</row>
		<row book="40" chapter="7" verse="12" tag="">[12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="40" chapter="13" verse="32" tag="">[32] Khaici khempeuh lak panin ankam tang a neupen ahi hi. Ahi zongin a khankhit ciangin ankung lakah a golpen suak ahih manin vasate in a hiang tungah bu a tomtheihna zah ding ciang hong suak thei hi,” a ci hi.</row>
		<row book="42" chapter="6" verse="38" tag="">[38] Midangte tungah pia un. Tua hileh Pasian in note tungah zong hong pia ding hi. Bang hang hiam cih leh midangte na piakna uh tawh kizui-in a henhen, a tahtah, a dimletin Pasian in note tungah hong pia ding hi,” a ci hi.</row>
		<row book="42" chapter="13" verse="18-19" tag="">[18] Tua ciangin Jesuh in, “Pasian’ Ukna bang tawh kibang a, bang tawh genteh ding ka hi hiam cih leh: [19] Mi khat in a lo-ah a vawh ankam tang khat tawh kibang hi. Tua ankam tang hong khangin kung golpi hong suak a, vasate in a hiang tungah bu a tom thei uh hi,” a ci hi.</row>
		<row book="43" chapter="4" verse="35-38" tag="">[35] Note in na paunak uhah, ‘Khai tuh khit kha li ciangin anlak hun hi,’ na ci uh hi. Tu-in note khuadakin lote en un. An khempeuh min khinta a, lak ding bek in sam hi. [36] Khaituh pa le anla pa a lungdam khawm theih nadingin anla pa thaman a kipiak mah bangin anla pa in zong a nungta tawntung dingin mi a khawm ding hi. [37] Tua ahih manin, ‘Khat in khai tuhin, adang khat in a an la,’ ci-in paunak a om pen thuman mahmah hi. [38] Tua ahih manin note in na khawh loh uh lo-ah an a la dingin ka hong sawl hi. Midang in tua lo na kho a, note in a lak bek a si na hi uh hi,” a ci hi.</row>
		<row book="43" chapter="5" verse="16-18" tag="">[16] Tua ahih manin Jesuh in Sabbath ni-in cina a damsakna hangin amaute in Jesuh bawlsiat ding a kipan uh hi. [17] Ahi zongin Jesuh in amaute kiangah, “Ka Pa in tuni dongin na sem tawntung ahih manin kei zong ka sep ding mah ahi hi,” a ci hi. [18] Hih bangin ama kampauna hangin amaute in Jesuh thatnuam semsem uh hi. Amah in Sabbath thukham a palsat bek hi loin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uh hi.</row>
		<row book="43" chapter="12" verse="23-25" tag="">[23] Tua ciangin Jesuh in, “Mihing Tapa in Pasian’ pianzia a ngah ding hun hong tungta hi. [24] A mantakin ci lehang, mangbuhhum tang khat leilakah kituhin si masa kei leh tang khat bek mah hi ngitnget hi; ahi zongin si masa leh tang tampi tak hong nei thei hi. [25] Tua ahih manin hih leitung nuntakna a itte in a nuntakna taktak taanlawh ding a, hih leitung nuntakna a it lote in nuntakna taktak nei tawntung ding hi.</row>
		<row book="44" chapter="20" verse="35" tag="">[35] Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpitakin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.</row>
		<row book="45" chapter="12" verse="1" tag="">[1] Tua ahih ciangin sanggamte aw, Pasian in eite tam veipi tak hong hehpih ahih manin ama lungkim nading le ama nasep nadingin nomau mahmah a hingtangin Pasian tungah na kipiak nadingun ka hong thum hi. Tua banga kipiakna pen Pasian biakna man taktak ahi hi.</row>
		<row book="46" chapter="3" verse="6-7" tag="">[6] Keima nasep pen khaici vawh hi a, Apollos’ nasep pen tuibuah hi a, ahi zongin a khangsak pa ahihleh Pasian ahi hi. [7] Khaici vawh pa le tuibuak pa a thupi hi lo a, a khangsak Pasian a thupi hi bek hi.</row>
		<row book="46" chapter="9" verse="11" tag="">[11] Note lakah kha thu tawh kisai khaici hong vawh ka hih manun, note tung panin leitung nate ka ngah uh hangin a lianlua hi lo hi.</row>
		<row book="46" chapter="15" verse="35-38" tag="">[35] Mi pawlkhatte in, “A sisa mite bangci thawhkik ding a, bang pumpi tawh thokik ding ahi hiam?” cikha thei hi. [36] Tua bang ngaihsutna haihuai mahmah hi. Khaici na tuh uh ciangin a muat lopi-in hong po thei lo hi. [37] Mangbuhci ahi a, khaici dang khat peuhpeuh ahi zongin na tuh uh ciangin hong po-in a khankhit ciangin a kung omzia dingteng tawh a tuh na hi kei uh a, a khaici bek a tuh na hi uh hi. [38] Ahi zongin Pasian in ama hoihsak bangin a kung ding na pia a, khaici nam tuamtuamte a’ ding kung nam tuamtuam a guan hi.</row>
		<row book="47" chapter="9" verse="6" tag="">[6] Note in na phawk ding uh thu panin: Khaici tawm a vawhte in tawm mah la ding a, tampi a vawhte in tampi mah la ding uh hi.</row>
		<row book="47" chapter="9" verse="10-12" tag="">[10] Tua ahih manin vawh ding khaici le nek ding an hong pia Pasian in note’ cit piakna hangin nopsakna lian tampi na ngahtheih nadingun note tungah a kisam khaici hong guanin a pungsak ding hi. [11] Kote tungtawnin note’ huhna sumte a ngahna uh hangin mi tampi in Pasian a phattheih nadingin note na cit gamtatzawh tawntung nadingun Pasian in hong hausak tawntung ding hi. [12] Bang hang hiam cih leh note’ huhna sumte in Pasian’ mi a cimawhte’ dong a hu bek hi loin, Pasian’ tungah lungdamkoh nading zong a piangsak ahi hi.</row>
		<row book="48" chapter="6" verse="7-9" tag="">[7] Pasian a kikhemzo dingin ngaihsunkha kei un. Mi khempeuh in ama vawh nam khaici mah ngahkik ding hi. [8] Mi khatpeuh in ama leitung pumpi deihna khaici a vawh leh sihna ngah ding a, Kha Siangtho deihna khaici a vawh leh Kha Siangtho tung panin nuntak tawntungna ngah ding hi. [9] Tua ahih manin na hoih sep ding cimtak kei ni. Lungkia loin i sep nakleh a hun ciangin thaman i ngah ding hi.</row>
		<row book="58" chapter="13" verse="20" tag="">[20] Ama sihna hangin Tuucing Lianpa suakin, a sisan tawh tawntung thuciamna a kipsak i Topa Jesuh pen sihna panin a thokiksak, eite tungah nopsakna a hong pia Pasian in,</row>
		<row book="59" chapter="3" verse="18" tag="">[18] Kilemna a piangsak mite in lungnuam takin a tuh khaici in hoihna le dikna a piangsak hi.</row>
	</category>
	<category id="133">
		<row book="1" chapter="1" verse="1" tag="">[1] A kipat cil-in Pasian in vantung le leitung a piangsak hi.</row>
		<row book="2" chapter="20" verse="22" tag="">[22] TOPA in Moses kiangah, “Nangmah in Israel mite tungah hih bangin na gen ding hi: ‘Vantung panin note kong hopihna note mahmah in na thei khin uh hi.</row>
		<row book="11" chapter="8" verse="30" tag="">[30] Amaute in hih mun lamah hong nget uh ciangin na mi Israel-te’ hong thumna zong ngai in. Na tenna mun vantung panin hong za inla, ka mawhna uh hong maisak in.</row>
		<row book="12" chapter="2" verse="11" tag="">[11] Tua ciangin amaute a pai kawmkawm a kiho laitakun, mei leeng khat le mei sakolte in amaute nih a khen hi. Tua ciangin vantungah Elijah pingpei-in paito hi.</row>
		<row book="14" chapter="2" verse="6" tag="">[6] Ahih hangin vantung, a sang pen vantung nangawn in amah huam zo lo ahih manin ama a dingin kua in biakinn lamzo ding ahi hiam? Ama mai-ah paknamtui halna ding cih simloh ama a dingin biakinn a lamsak dingin kei kua ka hi hiam?</row>
		<row book="14" chapter="6" verse="30" tag="">[30] na tenna mun vantung panin za inla, maisakin, amau’ gamtatna khempeuh tawh kizui-in a lungsim uh na theih bangin amaute tungah pia ciat in (bang hang hiam cih leh nang, nang bek in mihing’ lungsim na thei hi).</row>
		<row book="14" chapter="6" verse="39" tag="">[39] na tenna vantung panin amau’ thungetna le hong thumnate za in la, amau’ vai huhin nang tungah hong khial na mite maisak in.</row>
		<row book="16" chapter="9" verse="6" tag="">[6] Nang bek TOPA na hi hi. Nangmah in a sang pen vantung le vana om khempeuh, leitung le a tunga om khempeuh, le tuipi le a sunga om khempeuh na bawl hi. Nangmah in tuate khempeuh na omsak a, vantung mihonpi in nang hong bia uh hi.</row>
		<row book="18" chapter="9" verse="8" tag="">[8] Amah bek in vanpi zal a, tuipi tuihualte tuancil hi.</row>
		<row book="19" chapter="2" verse="4" tag="">[4] Vantunga a tupa in amaute na nuihsan a, tua TOPA in amaute a zahko hi.</row>
		<row book="19" chapter="8" verse="3-6" tag="">[3] Na nasepna, na bawlsa, kha le aksite, le na vantungte ka et ciangin, [4] na ngaihsut tham dingin mihing bang hi lel a, na phawk tham dingin mihing’ ta bang hi lel ahi hiam? [5] Ahi zongin, vantungmi sangin a neuzaw deuh bekin na bawl a, minthanna le pahtawina nangmah in na guan hi. [6] Na khut tawh na bawlsate khempeuh tungah ukna thu ama tungah na pia a, na khempeuh na uksak hi.</row>
		<row book="19" chapter="11" verse="4" tag="">[4] TOPA a biakinn siangtho sungah om a, TOPA’ tokhom vantungah om hi. Amah in mihingte hong en a, mihingte’ gamtatna khempeuh a theitel hi.</row>
		<row book="19" chapter="14" verse="2" tag="">[2] A pil gamtat, Pasian a zong a om uh hiam, cih a theih nadingin TOPA in vantung panin mihingte hong ensuk hi.</row>
		<row book="19" chapter="16" verse="11" tag="">[11] Nangmah in nuntakna lampi keimah nong lak hi. Nangma omna munah lungdamna lianpi om a, nangma taklamah nop tawntungnate a om hi.</row>
		<row book="19" chapter="19" verse="1" tag="">[1] Vantung in Pasian’ minthanna gen a, vanpi in ama nasepna taangko hi.</row>
		<row book="19" chapter="20" verse="6" tag="">[6] TOPA in a sathau nilh pa a huh ding tu-in ka thei ta a, ama vantung siangtho panin amah dawng ding a, a vangliatna tawh amah gualzosak ding hi.</row>
		<row book="19" chapter="23" verse="6" tag="">[6] Na hoihna le nong itna in ka khantawnin a hong zuih ding tel takin-ah ka thei ta a, a tawntungin na inn sungah ka om ding hi.</row>
		<row book="19" chapter="33" verse="6" tag="">[6] TOPA’ kampauna tawh vantung piang a, a kam pana husanna tawh vantung nate a piang hi.</row>
		<row book="19" chapter="50" verse="6" tag="">[6] Vantung in ama thumanna gen hi; bang hang hiam cih leh Pasian mahmah thukhen pa ahi hi.</row>
		<row book="19" chapter="73" verse="24-25" tag="">[24] Thulahna tawh keimah nong makaih a, a nung ciangin minthanna munah na hong tunpih ding hi. [25] Nang simloh vantungah kua nei ka hi hiam? Nang simloh ka deih ding leitungah kuamah om lo hi.</row>
		<row book="19" chapter="103" verse="11" tag="">[11] Vantung pen leitung panin a san mah bangin amah a zahtakte’ tungah ama itna kip lianin sang mahmah hi.</row>
		<row book="19" chapter="103" verse="19" tag="">[19] TOPA in vantungah ama tokhom phutkhin a, amah in mun khempeuh a uk hi.</row>
		<row book="19" chapter="108" verse="5" tag="">[5] Pasian aw, vantungte’ tungah sangto lai in. Leitung khempeuhah na minthanna omsak in.</row>
		<row book="19" chapter="115" verse="16" tag="">[16] Vantung pen TOPA a’ hi a, ahih hangin leitung pen mihingte tungah hong pia khin hi.</row>
		<row book="19" chapter="124" verse="8" tag="">[8] Van le lei a bawl TOPA’ tung panin eite huhna hong pai hi.</row>
		<row book="21" chapter="5" verse="2" tag="">[2] Thu ngaihsun masa-in pau inla, Pasian’ tungah thu mawk ciampak kei in. Vantungah Pasian om a, leitungah nang om na hih manin na pau ding a kilawm zahval pau kei in.</row>
		<row book="21" chapter="5" verse="15" tag="">[15] I nute’ sung panin bangmah nei loin guaktangin i suah mah bangin guaktang mahin i ciahkik hi. I sepsate i ciahpihkik theih bangmah om lo hi.</row>
		<row book="21" chapter="12" verse="7" tag="">[7] I pumpi, lei suakkik ding a, i nuntakna a hong pia Pasian’ kiangah i kha ciahkik ta ding hi.</row>
		<row book="23" chapter="45" verse="12" tag="">[12] Keimah in leitung ka bawl a, tua tungah mi ka piangsak hi. Keima khut in vantungte zal a, keimah in vantung na honpite khempeuh thu ka pia hi.</row>
		<row book="23" chapter="45" verse="18" tag="">[18] Vantungte a piangsak pa (amah Pasian!) Leitung piangsakin a bawl pa (a kipsak pa; a awngthawl dingin bawl loin, ten nadingin leitung a piangsak pa!) TOPA in hih bangin ci hi: “Kei pen TOPA ka hi a, kuamah dang om lo hi.</row>
		<row book="23" chapter="55" verse="9" tag="">[9] Vantung pen leitung sangin a sanzawk mah bangin, keima paiziate zong, nomau paizia sangin sangzaw a, ka ngaihsutnate zong, nomau ngaihsutna sangin a sangzaw ahi hi.</row>
		<row book="24" chapter="10" verse="12" tag="">[12] Pasian in ama vangliatna tawh leitung bawl a, ama pilna tawh leitung piangsakin, ama siamna tawh vantung a zal hi.</row>
		<row book="24" chapter="32" verse="17" tag="">[17] ‘Topa PASIAN! Nangma vangpi le na khut tawh vantung le leitung na bawl khinzo hi. Nang a dingin a haksalua khat beek om lo hi.</row>
		<row book="25" chapter="3" verse="41" tag="">[41] Vantunga om Pasian tungah i lungsim pia-in thu ngen ni.</row>
		<row book="26" chapter="1" verse="25-28" tag="">[25] ahi zongin amaute’ lu tung sana om a kuum tung san panin awging kiza lai hi. [26] Tua kuum tungzangah, sapfaia suangmanpha tawh a kibawl kumpi tokhom bang pian khat om a, tua tokhom tungah mi tawh a kibang pian lim khat a tu hi. [27] Tua tokhom tungah a tu ka muh pen meikhuk sunga kihalsan sumngo bangin taang heuhau a, a kimkot khempeuh zong tua mah bangin taang pempam hi. [28] Tua a taang khuavak in meii lakah sakhituihup a kai ciangin a neih mel nam tuamtuam khempeuh a nei kim hi. TOPA’ vangliatna lim pen tu-a ka gen bang ahi hi. Hih bang ka muh ciangin leilakah ka boksuk a, tua ciangin awging khat ka za hi.</row>
		<row book="27" chapter="4" verse="35" tag="">[35] Amah in leitung mite bangmahin a sim kei a, vantung mite le leitung mite ama khutnuai ahi hi. Ama deihna kuamah in nial thei lo a, a bawlnate kuamah in a hang a kan thei kei hi.</row>
		<row book="30" chapter="9" verse="6" tag="">[6] TOPA in vantungah a inndeite bawl a, van kuumpi tawh leitung a khuhsuk hi. Amah in tuipi panin tuite samkhia a, leitung khempeuhah tua tuite a sung hi. Hih bangin a bawlpa’ min pen TOPA ahi hi.</row>
		<row book="40" chapter="5" verse="18-20" tag="">[18] Hoihtakin na phawk ding uh thu panin: Van le lei a bei mateng, hih thukhamte a neupen khat nangawn’ deihna tangtung lopi-in mawkmai lo ding hi. [19] Tua ahih manin hih thukhamte lakpan a neupente khat bek nangawn zuikha loin, midangte in zong a zuih loh nadingin a gen mite pen vantung ki-ukna sungah mi neupen hi ding uh hi. Ahi zongin hih thukhamte zui-in, midangte in zong a zuih nadingin a hilh mite pen vantung ki-ukna sungah milian hi ding uh hi. [20] Tua ahih manin Pasian’ deihna bangin gamtat nading thu-ah Thukham hilh siate le Farisi mite sangin na cihtakzawk uhleh vantung ki-ukna sungah a om thei bek ding na hi uh hi.</row>
		<row book="40" chapter="6" verse="9" tag="">[9] Tua ahih manin thu na nget uh ciangin hih bangin na ngen un: ‘Vantunga om kote’ Pa aw, na min siangtho kizahtak hen.</row>
		<row book="40" chapter="6" verse="19-20" tag="">[19] “Nget in ne-in a kekseu theihna, gutate in luhin a guktheihna hih leitungah na sum uh khol kei un. [20] Nget in a nek theih lohna, a kekseu theih lohna, gutate in luhin a guk theih lohna mun vantungah note a dingin kholzaw un.</row>
		<row book="40" chapter="7" verse="14" tag="">[14] Ahi zongin nuntak tawntungna tun nading kong kawcikin a lampi haksa a, mi tawmno bek in a zuizo uh hi.</row>
		<row book="40" chapter="7" verse="21" tag="">[21] “Kei kiangah, ‘Topa, Topa aw,’ hong ci mi khempeuh, vantung ki-ukna sungah lutthei kim lo ding uh a, vantungah a om ka Pa’ deihna bangin a gamtateng bek lutthei ding uh hi.</row>
		<row book="40" chapter="8" verse="11-12" tag="">[11] Nisuahna le nitumna panin mi tampi tak hong pai-in vantung ki-ukna sungah Abraham, Isaac, le Jakob-te tawh an ne-in sabuai-ah tukhawm ding uh hi. [12] Ahi zongin vantung ki-ukna sungah a om dingin a kingaihsun Israel mite ahihleh pualam khuamialna-ah kilawnkhia ding a, tua lai-ah kapin a hagawi ding uh hi,” a ci hi.</row>
		<row book="40" chapter="11" verse="25" tag="">[25] Tua ciangin Jesuh in, “Vantung le leitung Topa ahi ka Pa aw, mipilte le misiamte tungah na ip hih thute, bangmah a thei lo hih mite tungah lak na hih manin ka nuam hi.</row>
		<row book="40" chapter="13" verse="43" tag="">[43] Tua hun ciangin Pasian’ mite ahihleh a Pa uh Ukna sungah ni bangin a taang ding uh hi. Zak nading bil a neite in hih thu na za ta un.</row>
		<row book="40" chapter="18" verse="10" tag="">[10] “Hih naupangnote khatpeuh na simmawhkhak loh nadingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uh hi.</row>
		<row book="40" chapter="19" verse="14" tag="">[14] Jesuh in, “Vantung ki-ukna pen naupangte tawh a kibang mite a’ ding ahih manin, tua naupangte ka kiangah hong paipihsak unla, khaktan kei un,” a ci hi.</row>
		<row book="40" chapter="19" verse="21" tag="">[21] Jesuh in, “Mi cingtaak na hihnop leh pai-in na neihsate va zuak inla, na sum khotte, mizawngte tungah va pia lecin, vantungah sum na hau ding hi. Tua ciangin hong pai inla kei hong zui in,” a ci hi.</row>
		<row book="40" chapter="22" verse="29-30" tag="">[29] Ahi zongin Jesuh in, “Note in Lai Siangtho thu ahi a, Pasian’ vangliatna ahi zongin thei lo na hih manun na ngaihsunkhial uh hi. [30] Bang hang hiam cih leh misite a thawhkik uh ciangin vantungah a om vantung mite tawh kibang ding uh a, zinei pasalnei cih om lo ding hi.</row>
		<row book="40" chapter="24" verse="35" tag="">[35] Van le lei a maimang zongin ka thugente maimang ngei lo ding hi.</row>
		<row book="40" chapter="25" verse="34" tag="">[34] Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note a dingin a kibawlkholsa gamnuam hong luah un.</row>
		<row book="40" chapter="25" verse="46" tag="">[46] Tua ahih ciangin tawntung gimthuakna sungah amaute pai ding uh a, mihoihte ahihleh nuntak tawntungna sungah lut ding uh hi,” a ci hi.</row>
		<row book="42" chapter="10" verse="20" tag="">[20] Ahi zongin dawite in na thu uh hong manna hangin lungdam kei unla, vantungah na min uh a kigelh manin lungdamzaw un,” a ci hi.</row>
		<row book="42" chapter="12" verse="33" tag="">[33] Na neihsa uh zuak unla, mizawngte tungah tua sumte na pia un. Note a dingin a sia thei lo sumkholna na bawl unla, gutate in a luh zawh lohna, leikha in zong a nek zawh lohna, cikmahin a kiam ngei hetloh nading mun vantungah na sumte uh na khol un.</row>
		<row book="42" chapter="13" verse="29-30" tag="">[29] Nisuahna le nitumna, leilu le leitaw lam panin mite hong pai-in Pasian’ Ukna sung sabuai kiimah tukhawm ding uh hi. [30] Tua hi a, tuhuna mineute tuahun ciangin milian hi ding a, tuhuna miliante tuahun ciangin mineu hi ding hi,” a ci hi.</row>
		<row book="42" chapter="15" verse="7" tag="">[7] Tua mah bangin kisikkik ding a kisam lo mihoih sawmkua le kuate tungah lungdamna sangin mawhnei mi khat a kisikna hangin vantungah lungdamna lianzaw ding hi,” a ci hi.</row>
		<row book="42" chapter="16" verse="21-23" tag="">[21] mihau pa’ sabuai tung panin a kia annengte nenuamin a ngak hi. Tua bangin a om laitakin uite hong pai-in a meima hong liahliah sak uh hi. [22] Tua ciangin mizawng pa hong si a, vantung a Abraham kiangah a om dingin vantung mite in a paipih uh hi. Mihau pa zong hong si leuleu-in a kivui hi. [23] Ahi zongin hell khuk sungah gimna thuakin a om hi. A khuadak leh, gamlapi mun khatah Abraham le Lazaras a omkhawm a galmuh hi.</row>
		<row book="42" chapter="22" verse="69" tag="">[69] Ahi zongin tu a kipanin a Vanglian Pasian’ taklamah Mihing Tapa tu ding hi,” ci-in a dawng hi.</row>
		<row book="42" chapter="23" verse="43" tag="">[43] Jesuh in ama kiangah, “A mantakin ke’n kong cihin-ah: Tuni-in Paradais-ah kei tawh na omkhawm ding hi,” a ci hi.</row>
		<row book="42" chapter="24" verse="50-51" tag="">[50] Tua ciangin Jerusalem khuasung panin Bethany khuagei ciang amaute paipih a, tua lai panin a khut laamto-in amaute thupha a pia hi. [51] Amaute thupha a piak laitakin amaute kiang panin paikhia-in vantungah amah a kilato hi.</row>
		<row book="43" chapter="3" verse="12-13" tag="">[12] Hih leitung thute tawh a kisai thu kong gen ciangin um lo na hih uhleh vantung thute ka hong gen ciangin bangci up mah ding na hi uh hiam? [13] Vantung panin a hong paisuk Mihing Tapa keimah simloh vantungah a paito ding kuamah om lo hi,” a ci hi.</row>
		<row book="43" chapter="6" verse="47-50" tag="">[47] A mantakin kong genin-ah, kei hong umte bek in nuntak tawntungna ngah hi. [48] Kei pen nuntakna an ka hi hi. [49] Na pu na pate un gam sungah manna ne uh a, a vekpi-un si veve uh hi. [50] Ahi zongin vantung panin a hong pai an a ne mi peuhmah si lo ding hi.</row>
		<row book="43" chapter="6" verse="58" tag="">[58] Tua ahih manin kei pen vantung panin a hong pai an ka hi a, na pu na pate un ne-in a sih veve-na ante tawh kibang lo hi. Hih kei’ hong piak an a nete ahihleh nungta tawntung ding hi,” a ci hi.</row>
		<row book="43" chapter="6" verse="62" tag="">[62] Mihing Tapa ama omna ngei-ah a ciahto kik a mu hi le-uhcin bang na ci ding uh hiam?</row>
		<row book="43" chapter="10" verse="28" tag="">[28] Tua ahih manin amaute tungah nuntak tawntungna pia ka hih manin si ngei nawn lo ding uh a, keima khutsung panin kuamah in amaute hong sut zo lo ding uh hi.</row>
		<row book="43" chapter="12" verse="26" tag="">[26] Ka nasemte keima omna-ah a omtheih nadingin ka na a sem nuam peuhmah in kei hong zui ding uh a, ka Pa in ka na a sem mite a pahtawi ding hi,” a ci hi.</row>
		<row book="43" chapter="13" verse="36" tag="">[36] Tua ciangin Simon Peter in, “Topa aw, koi-ah pai ding na hi hiam?” ci-in a dot ciangin Jesuh in, “Ka paina dingah tu-in na hong zui thei nai kei ding hi; ahi zongin nidang ciangin na hong zui ding hi,” ci-in a dawng hi.</row>
		<row book="43" chapter="14" verse="2-6" tag="">[2] Note’ om nading mun a bawlkhol dingin a pai ding ka hi hi. Ka Pa’ inn sungah om nading mun tampi om hi. A om lo ding hileh hih bangin thu ka hong gen kei ding hi. [3] Kei va pai-in note’ om nading mun ka va bawlkholh khit ciangin keima omna munah note na hong om theih nadingun note a hong la dingin ka hong paikik ding hi. [4] Ka pai nading mun tuntheih nading lampi na thei uh hi,” a ci hi. [5] Tua laitakin Thomas in, “Topa aw, na pai nading mun thei lo ka hih manun a lampi ding bangci theih ding ka hi uh hiam?” a cih ciangin [6] Jesuh in ama kiangah, “Keimah in Lampi ka hi a, Thuman, le Nuntakna zong ka hi hi. Kei hong suang loin Pa kiangah kuamah tung thei lo ding hi.</row>
		<row book="44" chapter="1" verse="9" tag="">[9] Hih thu a genkhit ciangin amaute’ muhtangpi mahin vanah Jesuh kilato a, meiipi in liah ahih manin amah mu thei nawn lo uh hi.</row>
		<row book="44" chapter="7" verse="49" tag="">[49] Ahi zongin kamsangpa in, ‘Topa in hih bangin ci hi: Vantung pen keima tokhom hi a, leitung zong ka khe ngakna mun ahi hi. Kei a’ ding bang biakinn hong lamsak thei ding a, ka om nading koi lai mun hi thei ding ahi hiam? Hih nate khempeuh keima bawlsa hi lo ahi hiam, ci hi,’ ci-in a gen mah bangin mihingte’ lamsa inn sungah a Lianpen Pasian a teng hi lo hi.</row>
		<row book="45" chapter="1" verse="18" tag="">[18] Mihingte in a mawhna le a gitlohna hangun Pasian’ thuman seelcip uh ahih manin van panin a hehna hong kilang sakin a gimpiakna dingzia hong kilangsak hi.</row>
		<row book="47" chapter="5" verse="1" tag="">[1] Bang hang hiam cih leh hih ka tenna ka leitung pumpi uh a sih ciangin mihingte bawl ahi lo, Pasian in a kip tawntung dingin kote a dingin a hong bawlsak inn, vantungah a nei ding ka hihna uh ka thei uh hi.</row>
		<row book="47" chapter="5" verse="8" tag="">[8] Lungmuang takin a ki-om hithiat hi a, hih leitung pumpi nusia-in Topa tawh omkhawm ding a ki-utzaw ahi hi.</row>
		<row book="47" chapter="12" verse="2-3" tag="">[2] Tuma kum sawm le li hun lai-in vantung a dawl tungnung penah Khristian khat kilato hi. A pumpi taktak hiam, maangmu ahi hiam ka thei kei hi. Pasian in thei hi. [3] Tua mipa pen Paradais-ah a om ahi hi. A pumpi taktak tawh ahi hiam, maangmu ahi hiam ka thei kei a, Pasian in thei hi.</row>
		<row book="49" chapter="1" verse="18" tag="">[18] Note bang dingin hong sam a, a mite tungah a hong ciam thupha lamdangte bangzah takin lian a, thu um ahi eite sungah na a hong sem vangliatna bangzah takin lian ahi hiam, cih na muhtheih nadingun note’ lungsim mit hong vaksak nadingin thu ka na ngen hi. Eite sungah na a hong sem vangliatna pen sihna panin Khrih hingsakin, vantung gamah zong, ama taklamah a tutsak nadingin a zat vangliatna mah ahi hi.</row>
		<row book="50" chapter="3" verse="20" tag="">[20] Ahi zongin eite ihih leh vantung gam mite ihi a, vantung panin a hong pai ding Topa Jesuh Khrih, eite’ Honpa, lawptakin a ngakte ihi hi.</row>
		<row book="51" chapter="3" verse="1-2" tag="">[1] Note pen Khrih tawh a thokik khinte na hih manun, Pasian’ taklam a kumpi tokhom tungah Khrih a tutna mun vantung thute ngaihsutin nei un. [2] Vantungah a om thute ngaihsutin nei unla, leitungah a om thute ngaihsutin nei kei un.</row>
		<row book="52" chapter="4" verse="16-17" tag="">[16] Pasian’ thupiakna awging lianpi, vantungmi mangpa’ thugenna, le Pasian’ peengkul hong ging ding a, vantung panin Topa mahmah hong paisuk ding hi. [17] Tua ciangin tua hun laitakin a nungta lai eite pen vankim lai-ah Topa a dawn dingin amah a um a sisa mite tawh hong kilakhawm ding a, Topa tawh i omkhawm tawntung ding hi, cihna ahi hi.</row>
		<row book="58" chapter="7" verse="26" tag="">[26] Tua bangin a siangtho, paubaanna a nei lo, vantungah a lian penin a kikoih Siampi Lianpen Jesuh i neih a hoih mahmah ahi hi.</row>
		<row book="58" chapter="8" verse="1-2" tag="">[1] Tu-in i gennop thu pen hih bang ahi hi: Vantungah Pasian’ tokhom taklamah a tu tua bang Siampi Lianpen khat a nei ihi hi. [2] Amah in, mite’ bawl ahi lo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem ahi hi.</row>
		<row book="58" chapter="10" verse="12" tag="">[12] Ahi zongin Khrih in mawhna hangin khatvei a piakkhit ciangin a tawntung a dingin kimang ahih manin Pasian’ taklam ah tu hithiat a,</row>
		<row book="58" chapter="11" verse="16" tag="">[16] Ahi zongin amaute’ lunggulh pen leitung sangin a hoihzaw vantung gam ahi hi. Pasian in amaute a dingin khuapi khat na vaihawmsak ahih manin, tua bang mite in amah pen ka Pasian uh hi, ci-in a gen ding uh Pasian in maizumna in na ngaihsun lo hi.</row>
		<row book="58" chapter="12" verse="2" tag="">[2] Eite hong makai-in i upna a hong cingtaaksak Jesuh mitsuanin nei ni. Mailamah a ngah ding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.</row>
		<row book="58" chapter="12" verse="22-24" tag="">[22] Ahi zongin note pen Zion Mual, a nungta Pasian’ khuapi, vantung Jerusalem, simzawh loh vantung mite a omna, [23] vantungah a min a kikhum Pasian’ ta upate a kikhopna, mi khempeuhte’ thu a khen Pasian’ kiang, a cingtaakin a kibawl midikte’ kha a omna, [24] thuciamna thak a hong vaihawm Jesuh kiang, Abel’ sisan sangin thu hoihzaw a gen sisan a kithehna mun na tungzo uh hi.</row>
		<row book="58" chapter="13" verse="14" tag="">[14] Eite a dingin hih leitungah a kip khuapi om lo ahih manin a hong piang lai ding khuapi a zong ihi hi.</row>
		<row book="60" chapter="1" verse="4" tag="">[4] Pasian in ama mite a dingin a koih thuphate i ngah nadingin lamenin i om hi. Tua thuphate sia ngei lo, nin ngei lo, mual ngei loin a om tawntungna vantungah note a dingin a hong koihsak hi.</row>
		<row book="60" chapter="3" verse="22" tag="">[22] Tu-in vantungah tua Khrih pai khin a, Pasian’ taklamah omin, vantung mite le ukna aana a neite khempeuh tungah a ukin a om hi.</row>
		<row book="61" chapter="3" verse="10" tag="">[10] Ahi zongin theihkholh lohpi-in guta bangin Topa hong pai ding Ni hong tung ding hi. Tua Ni ciangin nakpitakin a ging in vantungte maimang sakin, vantung nate mei in kangtumin maimang ding a, leitung le a tunga om na khempeuh a mangthang ding hi.</row>
		<row book="61" chapter="3" verse="13" tag="">[13] Eite in Pasian’ hong ciamsa, thuman bekbek a kizat nading mun van thak le lei thak a ngak ihi hi.</row>
		<row book="66" chapter="2" verse="7" tag="">[7] Tua ahih manin zak nading bil a neite in Kha Siangtho in pawlpite kiangah a gen thute na za un. A gualzo mite tungah, Pasian’ Huan sunga om nuntakna singgahte a nektheih nadingun thu ka pia ding hi.</row>
		<row book="66" chapter="4" verse="1-11" tag="">[1] Hih thuteng khit ciangin ka khuadak leh vantungah kong a kihongsa-in a om ka mu hi. Peengkul awging tawh a kibang, kei kiangah thu a hong gensa awging mah in, “Hih lai-ah hong paito in. Tunung ciangin thupiang dingte ka hong lak ding hi,” hong ci hi. [2] Thakhat thu-in Kha Siangtho tawh ka kidim a, tua vantung a tokhom tungah mi khat a tu ka mu hi. [3] Tua tokhom tungah a tupa pen Jasper le Karnelian suangmanpha bangin taang ziazua a, a tokhom kimkot pen Emerald suangmanpha bangin suum pempam hi. [4] Tua tokhom kimkotah tokhom sawmnih le li om a, tuate tungah puanpak silhin kham lukhu a khu upa sawmnih le lite tu uh hi. [5] Tua tokhom panin khuaphialep hong taangkhia-in, awging le vanging hong kipankhia a, a tokhom mai-ah Pasian’ kha ahi meivak sagih a kivak hi. [6] A tokhom mailam tengah Kristal suangmanpha bangin a siang kilkel, limlang peekpi kiphah tuipi bangin a dum dide hi. Tua tokhom kiim a pang ciatah a nung le a mai-ah mit a dimin a nei ganhing li a om hi. [7] A ganhing a khatna pen humpinelkai tawh kibang a, a nihna bawngtal tawh kibang a, a thumna in mihing maitang nei a, a lina pen muvanlai a leeng lai tawh kibang hi. [8] Tua ganhing lite in kha guk ciat nei-in, tua a khate’ sunglam le a pualamah mittang a dimtakin om a, a sun a zan tawlnga loin la sa uh a, “A beisa, tuhun, le a tawntungin a om Vanglian Topa Pasian, siangtho hi, siangtho hi, siangtho hi,” a ci uh hi. [9] Tua ganhingte in a nungta tawntung, tokhom tungah a tupa tungah a lungdamna uh ko-in pahtawi-in a phat simun [10] nungta tawntungin tokhom tungah a tupa mai-ah tua upa sawmnih le lite zong bokin amah bia uh a, tua tokhom mai-ah a lukhute uh lawnin la sa uh a, [11] “Kote’ Topa Pasian aw, nangmah in na khempeuh piangsakin, nangma deihna bangin na khempeuh omin, na khempeuh kipiangsak ahih manin, minthanna, pahtawina, le vangliatna na ngah tawntung dingin a kilawm hi,” a ci uh hi.</row>
		<row book="66" chapter="5" verse="13" tag="">[13] Tua ciangin vantung, leitung, leinuai, tuipi sung le mun khempeuhah a om nuntakna a nei khempeuh inla a sakna uh ka za a, amaute in, “Tokhom tungah a tupa le Tuuno in phatna, pahtawina, minthanna le vangliatna, ngah tawntung ta hen,” a ci uh hi.</row>
		<row book="66" chapter="7" verse="9" tag="">[9] Tua khit ciangin ka khuadak leh mi namkim, pau namkim panin kuama sim zawh loh dingin a tam mahmah mihonpite, tokhom mai le Tuuno mai-ah ding uh a, puanpak silhin a khut uhah nisuh hiang a tawi uh ka mu hi.</row>
		<row book="66" chapter="7" verse="13-17" tag="">[13] Tua laitakin upate khat in keima kiangah, “Hih puanpak a silh mite kuate hi a, koi lai panin hong pai ahi uh hiam?” ci-in hong dot ciangin, [14] “Ka thei kei hi, topa aw. Nangmah in na theizaw ding hi,” ka ci hi. Tua ciangin amah in keima kiangah, “Hih mite pen bawlsiatna lianpi thuakin a hong suakta mite ahi uh hi. Amaute in a puan uh sawpsiangin Tuuno sisan tawh a paaksak uh ahi hi. [15] Tua ahih manin Pasian’ tokhom mai-ah amaute ding uh a, sun le zanin a biakinn sungah ama na sem uh hi. Tokhom tungah a tupa in amaute ompihin a hu ding hi. [16] Amaute gilkial cih om nawn lo ding a, a dang uh zong taak nawn lo ding hi. Nisa zong thuakkha nawn lo ding uh a, a sa in zong kangkha nawn lo ding hi. [17] Bang hang hiam cih leh Tokhom laizangah a om Tuuno, amaute a kem pa hi ding a, nuntakna tui omna-ah amaute paipih ding a, Pasian in a khitui khempeuh uh nulsak ding hi,” hong ci hi.</row>
		<row book="66" chapter="11" verse="19" tag="">[19] Tua ciangin vantungah a om Pasian biakna innpi kihong a, a Thuciamna Singkuang zong biakinn sungah a om a kimu hi. Tua ciangin nakpitakin khua phia-in a ging lianpi om a, van gingin zin ling a, gialpi a kia hi.</row>
		<row book="66" chapter="12" verse="7-9" tag="">[7] Tu-in vantungah galkidona hong om a, Mikhael le a vantung mite in gulpi le a vantung mite a do uh hi. [8] Ahi zongin tua gulpi guallel ahih manin tua gulpi le a vantung mite, vantungah ki-om sak nawn lo hi. [9] Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khem pa pen a vantung mite tawh leitungah kilawnsuk hi.</row>
		<row book="66" chapter="20" verse="4" tag="">[4] Tua ciangin tokhom tungah a tu mi pawlkhat ka mu a, tua mite tungah thukhen nading aana a kipia ahi hi. Jesuh thu a genna le Pasian thu hangin a kithat mite’ kha zong ka mu hi. Tua mite in ganhing ahi a, a lim ahi zongin bia lo uh hi; a taltang uhah ahi a, a khut tung uhah ahi zongin ganhing ciaptehna nei lo uh hi. Amaute hong hingkik uh a, Khrih tawh kum tulkhat sung ukna aana a neikhawm uh hi.</row>
		<row book="66" chapter="20" verse="11" tag="">[11] Tua ciangin tokhom kang a lian khat le a tungah a tupa ka mu hi. Ama omna panin lei le van lengkhiamang a, a tunna mel uh kithei lo hi.</row>
		<row book="66" chapter="21" verse="1-5" tag="">[1] Tua ciangin van thak khat le lei thak khat ka mu hi. Van masa le lei masa maimang khin a, tuipi zong om nawn lo hi. [2] Mothak khat a pasal tawh a kituah dingin a kizem bangin vantung Pasian kiang panin Khuapi Siangtho ahi Jerusalem khua thak a hong paisuk ka mu hi. [3] Tokhom panin nakpitakin awging khat ka za a, “Tu-in Pasian omna inn pen mite tawh omkhawm ta hi. Pasian in amaute ompih ding a, amaute pen ama mite hi ding uh hi. Pasian mahmah amaute tawh omkhawm ding a, amah pen amaute’ Pasian hi ding hi. [4] Amaute’ mit panin khitui khempeuh nulsak ding hi. Thu luisate maimang khinta ahih manin sihna, dahna, le na sa-a kahna cihte om nawn lo ding hi,” a ci hi. [5] Tua ciangin tokhom tungah a tupa in, “Tu-in na khempeuh a thakin ka bawl hi,” ci hi. Tua ciangin, “Hih thute thumanin muantaak ahih manin lai-ah gelh in,” hong ci lai hi.</row>
		<row book="66" chapter="21" verse="11" tag="">[11] Tua khuapi pen Pasian’ vang tawh tee ziazua a, Jasper suangmanpha bangin taang a, Kristal suangmanpha bangin siang kilkel hi.</row>
		<row book="66" chapter="21" verse="18-27" tag="">[18] A kulhpi dingin jasper suangmanpha kiciang a, a khuasung pen kham citak tawh a kibawl hi a, limlang bangin siang kilkel hi. [19] Tua khuapi kulh suangtawphahte pen suangmanpha namkim tawh kizem hi. A masa-in jasper suangmanpha, a nihna-ah sapfira suangmanpha, a thumna-ah agate suangmanpha, a lina-ah emerald suangmanpha, [20] a ngana-ah onik suangmanpha, a gukna-ah karnelian suangmanpha, a sagihna-ah khrisolait suangmanpha, a giatna-ah beryl suangmanpha, a kuana-ah topaz suangmanpha, a sawmna-ah khrisoprase suangmanpha, a sawm le khatna-ah jakinth suangmanpha, a sawm le nihna-ah amethyst suangmanpha tawh a kizem hi. [21] A kongpi sawm le nihte kep sawm le nih tawh a kibawl hi a, kongpi khat ciangin kep sabit khat ahi hi. A khuapi sung lampite kham citak vive hi a, limlang bangin a sung kimu paisuak thei hi. [22] A Vanglian Topa Pasian le Tuuno pen khuapi biakinn hita ahih manin tua khua sungah biakinn dang ka mu kei hi. [23] Pasian’ minthanna vang pen khuavak hi a, Tuuno zong meivak hi khin ahih manin tua khuapi in nitaang le khataang cihte kisam lo hi. [24] Tua a taang sungah leitung mite lam pai ding uh a, leitung kumpite in a neihsa khempeuh uh hong paipih ding uh hi. [25] Zan khuamial hun cih om lo ding ahih manin kulhkongpite khak hun cih om loin a tawntungin kihong paisuak ding hi. [26] Leitung mite’ hauhna le liatnateng tua khuapisung hong kitunpih ding hi. [27] Ahi zongin a siang lo, a hoih loin a gamta mi, zuau a gen mite kuamah lut thei lo ding uh a, a nungta mite a kigelhna Tuuno laibu sungah a min a omte bek tua khuapi sungah lutthei ding uh hi.</row>
		<row book="66" chapter="22" verse="1-5" tag="">[1] Tua ciangin vantungmi in Pasian le Tuuno tokhom panin a hong luangkhia, kristal suangmanpha bangin a tee selsel gun tui hong lak a, [2] khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawm le nih vei a gah hi. A tehte zong natna dam nading zatui-in kizang hi. [3] Pasian’ samsiatna a ngah peuhpeuh tua khua sungah om lo hi. Tua khuapi sungah Pasian le Tuuno’ tokhom om ding a, ama nasemte in amah a bia ding uh hi. [4] Amaute in ama maitang mu ding uh a, a taltang tung uhah ama min kigelh ding hi. [5] Topa Pasian pen amaute’ khuavak hi-in, a tawntungin amaute in uk paisuak ding uh ahih manin khuamial hun cih om nawn lo ding a, khua a vaksak ding meivak le nitaang cihte kisam lo ding uh hi.</row>
		<row book="66" chapter="22" verse="15" tag="">[15] Ahi zongin a lampial mite, aisan mite, a paktat mite, mi thatte, milim biate, le zuaugen nuamsa-in zuau a gengen mite, khuapi pualamah a om uh hi.</row>
	</category>
	<category id="134">
		<row book="1" chapter="3" verse="24" tag="">[24] Amah in mipa hawlkhia hi. Kherub-te le mun khempeuh a nga thei meikuang namsau pen nuntakna singkung lampi a cing dingin Eden Huan nisuahna lamah a koih hi.</row>
		<row book="1" chapter="16" verse="7-11" tag="">[7] TOPA’ vantungmi in Shur paina lampi-a cik ahi, sehnel gam a ciktui gei khatah amah a mu hi. [8] Amah in, “Sarai’ sila numei Hagar aw, koi pan hong pai a, koi-ah pai ding na hi hiam?” a ci hi. Amah in, “Ka tonu Sarai’ kiang panin a taikhia ka hi hi,” a ci hi. [9] Tua ciangin TOPA’ vantungmi in ama kiangah, “Na tonu’ kiangah ciahkik inla, ama tungah ki-ap in,” a ci hi. [10] TOPA’ vantungmi in ama kiangah, “Na suanlekhakte nakpitakin tamsak ding ka hih manin amaute kisim zo lo ding hi,” zong ci lai hi. [11] Tua ciangin TOPA’ vantungmi in ama kiangah, “En in, nau na paii a, tapa khat na nei ding hi. Ama min Ishmael na phuak ding hi. Bang hang hiam cih leh TOPA in nangma thuakna hong mu khin hi.</row>
		<row book="1" chapter="19" verse="15" tag="">[15] Zingsang khuavak ciangin vantung mite in, “Khuapi gimpiakna sungah kangtum kha ding na hih uh ciangin kinawh inla, hih lai-a om na zi le na tanute la in,” ci-in Lot sawl hamtang uh hi.</row>
		<row book="1" chapter="21" verse="17" tag="">[17] Pasian in naupang’ kahna aw a za hi. Pasian’ vantungmi in vantung panin Hagar sam a, ama kiangah, “Hagar aw, bang in hong lungkhamsak ahi hiam? Lau kei in. Bang hang hiam cih leh naupang a omna munah a kahna awging Pasian in za hi.</row>
		<row book="1" chapter="22" verse="11" tag="">[11] Ahih hangin TOPA’ vantungmi in vantung panin, “Abraham, Abraham!” ci-in a sam hi. Amah in, “Hiah om ing,” a ci hi.</row>
		<row book="1" chapter="24" verse="7" tag="">[7] Ka pa’ inn le ka suahna leitang panin kei hong la-in, kei kiangah thu hong genin kei tungah hong kiciam a, ‘Na suanlekhakte’ tungah hih leitang ka pia ding hi,’ a hong ci vantung Pasian, TOPA in nangma mai-ah a vantungmi sawl ding a, tua lai mun panin nangmah in ka tapa a’ ding zi khat na la ding hi.</row>
		<row book="1" chapter="24" verse="40" tag="">[40] Ahih hangin amah in kei tungah, ‘A thu ka man’ TOPA in nang tawh a vantungmi hong sawlin na maa hong vangsak ding hi. Nang in ka behte le ka pa’ inn panin ka tapa a’ ding zi khat na la ding hi.</row>
		<row book="1" chapter="28" verse="12" tag="">[12] Amah in mang man a, leitungah kahlei khat kiphutin, a kahlei dawn in van ban hi. Pasian’ vantung mite tua kahlei tungah kah to-in a kum suk a mu hi.</row>
		<row book="1" chapter="31" verse="11" tag="">[11] Tua ciangin Pasian’ vantungmi in ka mang sungah, ‘Jakob,’ hong ci a, ke’n, ‘Hiah om ing!’ ka ci hi.</row>
		<row book="1" chapter="32" verse="1" tag="">[1] Jakob zong ama lampi-ah paisuak a, Pasian’ vantung mite in amah na dawn hi.</row>
		<row book="1" chapter="48" verse="16" tag="">[16] siatna khempeuh panin kei hong tankhia vantungmi in hih tangvalte thupha pia hen la, amaute sungah keima min le ka pa Abraham le Isaac’ min kizomsak hen la, leitungah amaute mi honpi khatin khangsak ta hen!” a ci hi.</row>
		<row book="2" chapter="3" verse="2" tag="">[2] TOPA’ vantungmi sawlpang kawm, meikuang sung panin ama tungah hong kilang hi. Amah khuadak a, sawlpang a kuang a mu hi. Ahi zongin kangtum lo hi.</row>
		<row book="2" chapter="14" verse="19" tag="">[19] Tua ciangin Israel mihonpite’ mai-ah a pai Pasian’ vantungmi kikhinin amaute’ nungah a pai hi. Amaute’ mai panin meii khuam kikhinin amaute’ nungah ding a,</row>
		<row book="2" chapter="23" verse="20" tag="">[20] “En un, keimah in ka bawlsa munah note hong paipih ding le lamkalah note hong cing dingin note’ mai-ah vantungmi khat ka sawl hi.</row>
		<row book="2" chapter="23" verse="23" tag="">[23] “Note’ mai-ah ka vantungmi pai-in Amor mite, Hit mite, Perez mite, Kanaan mite, Hiv mite, le Jebus mite kiangah note hong paipihin, keimah in amaute ka phiat khiat ciangin,</row>
		<row book="2" chapter="32" verse="34" tag="">[34] Ahih hangin tu-in pai in; nang’ tunga kong gensa munah mite paipih in. En in, na mai-ah ka vantungmi pai ding hi. Ahi zongin ka thukkik ni ciangin amau’ khialhna amau’ tungah ka thuk ding hi,” a ci hi.</row>
		<row book="2" chapter="33" verse="2" tag="">[2] Note’ mai-ah vantungmi khat ka sawl ding a, Kanaan mite, Amor mite, Hit mite, Perez mite, Hiv mite, le Jebus mite ka hawlkhia ding hi.</row>
		<row book="4" chapter="20" verse="16" tag="">[16] TOPA’ tungah ka kiko uh ciangin amah in ka aw uh hong za a, vantungmi khat hong sawlin, Egypt panin hong paikhiatpih a, tu-in nangma gam nawl Kadesh khuapi-ah ka om uh hi.</row>
		<row book="4" chapter="22" verse="22-27" tag="">[22] Ahih hangin amah pai ahih manin Pasian heh a, amah a khaktan dingin TOPA’ vantungmi in lampi-ah na pang hi. Tu-in a la tungah amah tuang a, a nasemte nih in zong a zui uh hi. [23] TOPA’ vantungmi in a khut sungah namsau dawhsa tawi-in lampi-ah a ding, a la in mu ahih manin lampi panin pialin gamlakah a pai hi. Balaam in lampi-ah a paikik nadingin a la a sat hi. [24] Tua ciangin leenggui lo kikal, a pang tuakah phung a omna lam kawcikah vantungmi na ding leuleu hi. [25] La in TOPA’ vantungmi a muh ciangin phung phu a, phungah Balaam’ khe nengcip ahih ciangin amah in a la sat kik hi. [26] Tua ciangin TOPA’ vantungmi na ma pai-in, taklamah ahi a, veilamah ahi zongin kihei theih nading a om lohna mun kawcik khatah na ding leuleu hi. [27] La in TOPA’ vantungmi a muh ciangin Balaam’ nuai-ah lumsuk hi. Balaam heh mahmah a, a ciangkhut tawh a la a sat hi.</row>
		<row book="4" chapter="22" verse="31-35" tag="">[31] Tua ciangin TOPA in Balaam’ mitte honsak a, a khut sungah namsau dawhsa tawh TOPA’ vantungmi lampi-ah a ding mu ahih manin a lu kunin a boksuk hi. [32] TOPA’ vantungmi in ama kiangah, “Bang hangin na la thumvei dong sat na hi hiam? En in, hih na khualzinna-ah lungkim lo ka hih manin nang hong pang dingin kong kuankhia hi. [33] La in kei hong mu-in thumvei dong hong peel hi. Hong peel kei leh, tu mahmahin nang hong that khinin na la ka hingsak ding hi,” a ci hi. [34] Tua ciangin Balaam in TOPA’ vantungmi kiangah, “Kei hong pangin lampi-ah na dinlam thei lo ka hih manin ka khial hi. Tua ahih ciangin tu-in ka khualzinna hoihsa lo na hih leh ka ciahkik ding hi,” a ci hi. [35] TOPA’ vantungmi in Balaam kiangah, “Mite zui in; ahih hangin nang kong sawlteng bek na gen ding hi,” a ci hi. Tua ahih ciangin Balaam in Balak’ uliante a zuisuak hi.</row>
		<row book="5" chapter="32" verse="8" tag="">[8] Sang Pen pa in minam dangte tungah amau’ gamh pia a, mihingte a ten nading mun a seh ciangin vantungmi a phazah tawh a kizui-in mite’ gamgi a phut hi.</row>
		<row book="7" chapter="2" verse="1" tag="">[1] Tu-in Gilgal panin Bokhim-ah TOPA’ vantungmi paito hi. Amah in Israel mite kiangah, “Egypt panin note kong paipihto a, na pu na pate uh tungah piak dinga ka ciam leitangah note kong paipih hi. Keimah in, ‘Note tawh ka thuciam ka siasak ngei kei ding a,</row>
		<row book="7" chapter="2" verse="4" tag="">[4] TOPA’ vantungmi in Israel mi khempeuh tungah hih thute a gen ciangin mite a kap uh hi.</row>
		<row book="7" chapter="5" verse="23" tag="">[23] “ TOPA’ vantungmi in, ‘Meroz khua samsia in, a sunga teng mite nasia takin samsia in. Bang hang hiam cih leh TOPA a huh dingin a thahatpa dona-ah TOPA a huh dingin hong kuan lo uh hi,’ a ci hi.</row>
		<row book="7" chapter="6" verse="11-12" tag="">[11] Tua ciangin Ofrah khua-ah TOPA’ vantungmi hong pai a, Abiezer mi Joash neihsa tawsaw nuai-ah hong tu hi. Tua laitakin Joash’ tapa Gideon in Midian mite’ muh loh dingin leenggah sukna-ah mangbuh cil simin na om hi. [12] TOPA’ vantungmi ama tungah kilangin ama kiangah, “ TOPA in nang hong ompih hi, a thahat a vanglian mipa aw,” a ci hi.</row>
		<row book="7" chapter="6" verse="20-22" tag="">[20] Tua ciangin Pasian’ vantungmi in ama kiangah, “Sa le silngo sawh loh moh la-in, hih suang tungah koih inla, a tungah satui sung in,” a ci hi. Tua bangmahin amah in a hih hi. [21] Tua ciangin TOPA’ vantungmi in a khutsung a om ciangkhut dawn dawksakin, sa le silngo sawh loh mohte a su hi. A suang panin mei piangkhia-in, sa le silngo sawh loh moh a kangtum hi. Tua ciangin ama muhna panin TOPA’ vantungmi a mang hi. [22] Tua ciangin Gideon in amah pen TOPA’ vantungmi ahihlam a thei hi. Gideon in, “Ala, Topa PASIAN! TOPA’ vantungmi mai kituahin ka mukha khin hi,” a ci hi.</row>
		<row book="7" chapter="13" verse="3" tag="">[3] TOPA’ vantungmi tua numei kiangah kilangin ama kiangah, “En in, na tasel a, ta na nei kei hi. Ahi zongin tu-in gai-in tapa khat na nei ding hi.</row>
		<row book="7" chapter="13" verse="6" tag="">[6] Tua ciangin tua nu pai-in a pasal’ kiangah gen a, “Pasian’ mi khat ka kiangah hong pai a, ama mel pen Pasian’ vantungmi mel tawh kibangin dipkuathuai mahmah hi. Koi panin hong pai cih amah ka dong kei a, amah in ama min hong gen lo hi.</row>
		<row book="7" chapter="13" verse="9" tag="">[9] Pasian in Manoah’ aw ngai-in lo lai-ah tua nu a tut laitakin Pasian’ vantungmi ama kiangah hong pai hi. Ahih hangin a pasal Manoah amah tawh om lo hi.</row>
		<row book="7" chapter="13" verse="13-21" tag="">[13] Tua ciangin TOPA’ vantungmi in Manoah’ kiangah, “Numei’ kiangah ka gente khempeuh na kidawm hen. [14] Amah in leenggui pana piang peuhmah ne thei lo ding a, leenggahzu ahi a, khamtheihzu ahi zongin ne thei loin, a nin na khat peuhpeuh ne thei lo ding hi; amah ka thupiak khempeuh tang hen,” a ci hi. [15] Manoah in TOPA’ vantungmi kiangah, “Kong thum hi; tawlkhat khawl inla, nang a dingin keelno khat hong bawlsak nung,” a ci hi. [16] TOPA’ vantungmi in Manoah kiangah, “Nong khawlsak zongin na an ka ne kei ding hi. Ahih hangin meihal biak nading a baihsa-in na bawl leh TOPA tungah pia in,” a ci hi. (Bang hang hiam cih leh Manoah in amah TOPA’ vantungmi ahihlam thei lo hi.) [17] Manoah in TOPA’ vantungmi kiangah, “Na thugente a manin hong tun ciangin nang kong pahtawi theih nadingun, na min bang ahi hiam?” a ci hi. [18] TOPA’ vantungmi in ama kiangah, “Hih thu a lamdang hi, ci-in thei napi-in bang hangin ka min hong dong na hi hiam?” a ci hi. [19] Tua ahih ciangin Manoah in an-a biakna tawh a keelno la-in nalamdang a bawl TOPA a dingin suang tungah a pia hi. [20] Biakna tau panin vantung lamah meikuang a paitoh ciangin, Manoah le a zi in a et laitakun biakna tau meikuang sungah TOPA’ vantungmi kahto hi. Tua ciangin amaute leilakah a bok uh hi. [21] Manoah le a zi’ tungah TOPA’ vantungmi kilang nawn lo hi. Tua ciangin Manoah in amah TOPA’ vantungmi ahihlam thei hi.</row>
		<row book="9" chapter="29" verse="9" tag="">[9] Tua ciangin Akhish in David dawngin, “Nang pen keima muhna-ah Pasian’ vantungmi khat mah bangin paubaang lo na hihna ka thei hi; ahi zongin Filistia galkap a ukte in, ‘Amah pen eite tawh galphualah hong kuanto lo ding hi,’ ci uh hi.</row>
		<row book="10" chapter="14" verse="17" tag="">[17] Na nasemnu in, ‘Ka to kumpipa’ kammal in nopsakna hong pia ding hi,’ ci-in ngaihsun hi; bang hang hiam cih leh ka to kumpipa pen a pha le a sia a khenthei dingin Pasian’ vantungmi tawh kibang hi. TOPA na Pasian in nang hong ompih ta hen!” a ci hi.</row>
		<row book="10" chapter="14" verse="20" tag="">[20] Na thu paizia khek nadingin na nasempa Joab in hih thu hih hi. Ahih hangin ka topa in leitung a om na khempeuh theih nadingin Pasian’ vantungmi pilna tawh a kibang pilna na nei hi,” a ci hi.</row>
		<row book="10" chapter="19" verse="27" tag="">[27] Amah in ka to kumpipa kiangah na nasempa hong gensia hi. Ahih hangin ka to kumpipa pen Pasian’ vantungmi tawh kibang hi. Tua ahih ciangin hoih na sak bangin hong hih in.</row>
		<row book="10" chapter="24" verse="16-17" tag="">[16] Vantung mi in Jerusalem khua a susia dingin kithawi-in a khut a zan ciangin tua tatsiatna panin TOPA kisik a, mite lakah suksiatna na a sem vantungmi kiangah, “Phazo hi; tu-in khawl ta in,” a ci hi. TOPA’ vantungmi pen Jebus mi Araunah’ ancilna gei-ah a om hi. [17] Tua ciangin mite a vat vantungmi a muh ciangin David in TOPA’ tungah thu gen a, “En in, ka mawh hi; a khial pa pen kei ka hi hi. Hih mite in bang khialhna nei ahi uh hiam? Kong thum hi; kei le ka innkuante bek gim hong pia in,” a ci hi.</row>
		<row book="11" chapter="13" verse="18" tag="">[18] Tua ciangin amah in, “Kei zong nangmah bangin kamsang khat ka hi a, TOPA’ sawlna bangin vantungmi khat in kei tungah thu hong gen a, ‘Amah in anletui ne-in a dawn theih nadingin na inn-ah amah paipih kik in,’ hong ci hi,” a ci hi. Ahih hangin amah in Pasian’ mipa tungah zuau genin a phuahtawm ahi hi.</row>
		<row book="11" chapter="19" verse="5-7" tag="">[5] Tua ciangin poding kung khat nuai-ah amah lumsukin a ihmu hi. Tua laitakin vantungmi khat in amah lawngin ama kiangah, “Tho inla an ne in,” a ci hi. [6] Amah khuadak a, ama lutang gei suang sa tungah a ki-em moh khat le tui hai khat na om hi. Amah in tuate ne-in dawnin lumkik hi. [7] Tua ciangin TOPA’ vantungmi a nihveina hong paikikin amah lawng a, “Tho in la an ne in; tua hikeileh nang a dingin khualzinna haksa lua ding hi,” a ci hi.</row>
		<row book="11" chapter="22" verse="19" tag="">[19] Tua ciangin Mikaiah in, “Tua ahih ciangin TOPA’ thu ngai in: TOPA a kumpi tokhom tungah tu-in, ama taklam le a veilamah vantung mihonpi a ding ka mu hi.</row>
		<row book="12" chapter="1" verse="3" tag="">[3] Ahih hangin TOPA’ vantungmi in Tishbe mi Elijah kiangah, “Ding in, Samaria kumpipa’ kamtaite a dawn dingin paito-in amaute kiangah, ‘Ekron pasian, Baalzebub kiangah thu a dong dingin na pai nadingun Israel sungah Pasian om nawn lo ahi hiam?’ ci in.</row>
		<row book="12" chapter="1" verse="15" tag="">[15] Tua ciangin TOPA’ vantungmi in Elijah kiangah, “Amah tawh paisuk in; amah kihta kei in,” a ci hi. Tua ahih ciangin amah dingin kumpipa kiangah amah tawh paisuk a,</row>
		<row book="12" chapter="19" verse="35" tag="">[35] Tua zanin TOPA’ vantungmi paikhia a, Assiria-te giahphual ah galkap tul zakhat le tul sawmgiat le tulnga a that hi. Zingsang tungin mite a thawh ciangin, hihte khempeuh si luanghawm na hi hi.</row>
		<row book="13" chapter="21" verse="12" tag="">[12] Kialpi kum thum sung, ahih kei leh na galte in nang hong simgawp laitakin na galte mai-ah kha thum sung galtaina, ahih kei leh gam sungah pulnatna le TOPA’ vantungmi in Israel sung khempeuhah suksiatna ni thum sung a piangsak TOPA’ namsau,’ ci hi. Tu-in kei hong sawl pa kiangah ka ciahpih ding dawnna ding khentel in,” a ci hi.</row>
		<row book="13" chapter="21" verse="15-20" tag="">[15] Tua ciangin Pasian in a susia dingin Jerusalem-ah vantungmi sawl hi. Ahih hangin amah in a suksiat ding laitakin TOPA in mu a, tua thusia-ah amah kisik hi. Tua ahih ciangin amah in a susia vantungmi kiangah, “Phazo hi; tu-in khawl ta in,” a ci hi. Jebus mi Ornan’ ancilna gei-ah TOPA’ vantungmi a din laitak ahi hi. [16] Tua ciangin David khuadak to a, leitung le vantung kikalah TOPA’ vantungmi dingin, a khut sungah a kidoksa namsau khat omin Jerusalem tungah a zan mu hi. Tua ciangin David le a upate puanhampi silhin maipuk uh hi. [17] Tua ciangin David in Pasian kiangah, “Mi phazah a sim dingin thu a piapa keimah hi lo ka hi hiam? Khialin a gitloh gamtat mahmah pa keimah ka hi hi. Ahih hangin hih mite in bang gamtat khialhna nei ahi uh hiam? TOPA ka Pasian aw, kong thum hi, keimah le ka innkuan gim hong pia in. Ahih hangin na mite tungah gimna tungsak kei in,” a ci hi. [18] Tua ciangin David paito-in Jebus mi Ornan’ ancilna phualah TOPA a’ ding biakna tau khat a lamna ding a gen dingin TOPA’ vantungmi in Gad sawl hi. [19] Tua ahih ciangin TOPA’ min tawh a gen Gad’ kammal bangin David paito hi. [20] Ornan le a tapa lite in mangbuh a cilcil laitakin a khuadak uhleh TOPA’ vantungmi mu uh a, a tapa lite lau-in a bu uh hi.</row>
		<row book="13" chapter="21" verse="27" tag="">[27] Tua ciangin TOPA’ thupiakna tawh vantungmi in a namsau a pai sungah a siatkik hi.</row>
		<row book="13" chapter="21" verse="30" tag="">[30] Ahih hangin amah in TOPA’ vantungmi’ namsau kihta ahih manin Pasian tungah thu a dong dingin tua lai-ah David pai ngam lo hi.</row>
		<row book="14" chapter="18" verse="18" tag="">[18] Tua ciangin Mikaiah in, “ TOPA’ thugen za in: TOPA a kumpi tokhom tungah tu a, a taklam le a veilamah vantung mihon khempeuh a ding ka mu hi.</row>
		<row book="14" chapter="32" verse="21" tag="">[21] Tua ciangin TOPA in Assiria kumpipa’ giahphual ah a thahat galhang khempeuh le galkap a ukte le uliante a susia vantungmi khat a sawl hi. Tua ahih ciangin ama gamah maizumna tawh a ciahkik hi. Ama pasian’ inn sungah amah a tun ciangin ama tapate pawlkhat in namsau tawh amah satlum uh hi.</row>
		<row book="16" chapter="9" verse="6" tag="">[6] Nang bek TOPA na hi hi. Nangmah in a sang pen vantung le vana om khempeuh, leitung le a tunga om khempeuh, le tuipi le a sunga om khempeuh na bawl hi. Nangmah in tuate khempeuh na omsak a, vantung mihonpi in nang hong bia uh hi.</row>
		<row book="18" chapter="1" verse="6" tag="">[6] Ni khat ni-in TOPA’ omna-ah vantung mite hong pai uh a, tuate lakah Satan zong hong kihel hi.</row>
		<row book="18" chapter="2" verse="1" tag="">[1] Ni khat ni-in TOPA’ omna-ah vantung mite hong paikik uh a, Satan zong amaute lakah hong kihelin TOPA’ omna mahah hong pai hi.</row>
		<row book="18" chapter="4" verse="15-18" tag="">[15] Huih in ka mai hong mut a, ka khuasikmul hong suaksak hi. [16] A mel ka khen theih loh lim khat hong ding a, keima mai-ah mihing lim khat hong om a, tua ciangin aw un duadua khat ka za a, [17] ‘Pasian’ mai-ah mi khatpeuh paubaang loin omzo ngei ding ahi hiam? Amah a Bawlpa’ mai-ah sitbaang loin omzo ngei ding ahi hiam? [18] Pasian in ama nasemte mahmah muangzo loin, ama sawltakte’ mawhna mu ahihleh,</row>
		<row book="18" chapter="15" verse="15" tag="">[15] Pasian in a siangtho vantung mite nangawn muang lo ahihleh, ei mawhnei mite bang hangin hong muang mah ding ahi hiam?</row>
		<row book="18" chapter="25" verse="3" tag="">[3] Ama na a sem vantung mite bangzah pha cih kua in simzo ding ahi hiam? Pasian’ khuavak in a bat lohna koi lai mun om ahi hiam?</row>
		<row book="18" chapter="33" verse="23" tag="">[23] “Mihingte’ tavuan a phawksak, Pasian’ vantungmi tul tampite lak panin vantungmi khat amah a huh dingin hong paikhia ding hi.</row>
		<row book="18" chapter="38" verse="4-7" tag="">[4] Leitung ka bawl laitakin nang om na hi hiam? Thei kisa na hih leh tua thu hong gen in. [5] Bangcia-in golsak ding cih kua in seh ahi hiam? Kua in a golna ding zah khau khai ahi hiam? Hihte khempeuh thei kisa na hi hiam? [6] Leitung a pua khuampite bang tungah kiphut ahi hiam? Kua in leitung a bulpi phut ahi hiam? [7] Tua ni-in zingsang aksite in la sa khawm uh a, Pasian’ tapate lungdamin a kiko uh hi.</row>
		<row book="19" chapter="8" verse="5" tag="">[5] Ahi zongin, vantungmi sangin a neuzaw deuh bekin na bawl a, minthanna le pahtawina nangmah in na guan hi.</row>
		<row book="19" chapter="34" verse="7" tag="">[7] Amah a zahtakte’ kiimah TOPA’ vantungmi in giahphual sat a, amaute a honkhia hi.</row>
		<row book="19" chapter="35" verse="5" tag="">[5] TOPA’ vantungmi’ hawlna tawh huih letkhiat ansite tawh amaute kibangsak in.</row>
		<row book="19" chapter="68" verse="17" tag="">[17] Leeng muanhuai tul sawmnih, vantungmi a tultul tawh, Sinai mual pan siangtho munah Topa hong pai hi.</row>
		<row book="19" chapter="78" verse="25" tag="">[25] Mihingte in vantung mite’ an ne uh a, amah in amaute tungah an tampi a puak hi.</row>
		<row book="19" chapter="78" verse="49-51" tag="">[49] Amaute’ tungah a lauhuai ama sinsona, hehna, thangpaihna, gimna, le a susiathei van mi honkhat a khah hi. [50] Amah in a sinsona ip loin, kuamah hinkhawi lo a, pulnatna tawh amaute a sisak hi. [51] Ham’ suante’ inn sungah a ta upa pen teng, Egypt gam sung tacil khempeuh amah in a vatmai hi.</row>
		<row book="19" chapter="91" verse="11" tag="">[11] Bang hang hiam cih leh nangmah a hong cing dingin amah in ama vantungmi nang hong kemsak ding hi.</row>
		<row book="19" chapter="99" verse="1" tag="">[1] TOPA in uk hi. Mihonte ling hen. Kherub-te tungah amah tu hi. Leitung ling tahen.</row>
		<row book="19" chapter="103" verse="20" tag="">[20] Ama thugen a ngai, ama thu bangin a sem no a thahat, no ama vantung mite aw, TOPA phat un.</row>
		<row book="19" chapter="148" verse="2" tag="">[2] Ama vantungmi khempeuh aw, amah phat un. Ama mihonte khempeuh aw, amah phat un.</row>
		<row book="23" chapter="6" verse="1-3" tag="">[1] Kumpi Uzziah a sih kumin, a sang mahmah, a lian kumpi tokhom tungah Topa a tu ka mu hi. Ama kumpi puanpi pen biakinn sungteng a dim hi. [2] Ama kiimah serafim van mite a ding uh hi. Tuate in kha guk ciat nei uh hi; nih tawh a mai liahin, nih tawh a khe tuamin, nih tawh a leeng uh hi. [3] Amaute khatlekhat kisamin: “Vanglian TOPA, siangtho, siangtho, siangtho; leitung khempeuh ama minthanna tawh kidim,” ci-in awng uh hi.</row>
		<row book="23" chapter="14" verse="12-14" tag="">[12] “Nang Khuavak’ ta, Zingsol, Babylon kumpipa aw, vantung panin nang bangci kiat na hi hiam? Minamte a niam koihpa ahi nangmah leilak dongah hong bangci kiphukpai ahi hiam? [13] Nang in na lungsim sungah, ‘Vantungah ka kahto ding hi. A sangna mun, Pasian’ aksite’ tung pekah ka kumpi tokhom ka koih ding a, leilu lam peka kikhopna mualtungah ka tu ding hi. [14] Meiite’ tung pekah ka kahto ding a, Sang Pen pa bangin ka kibawl ding hi,’ na ci hi.</row>
		<row book="23" chapter="37" verse="36" tag="">[36] Tua ciangin TOPA’ vantungmi kuankhia-in Assiria mite’ giahphual ah mihing tul za le tul sawmgiat le tulnga a that hi. Zingsangin mite a thawh ciangin hihte khempeuh misi luang bekbek na hi hi.</row>
		<row book="24" chapter="4" verse="28" tag="">[28] Tua thu hangin leitung kap ding a, vantung mial ding hi. Bang hang hiam cih leh ka gensa, ka khensatsa hi a, ka kisik loh bangin ka lungsim zong ka kheelkik kei ding hi,” a ci hi.</row>
		<row book="24" chapter="14" verse="22" tag="">[22] Gamdang pasian zuaute’ lakah guah a zusak thei om ahi hiam? Tua ahih kei leh zong vantungmi in ama thu-in guah zu tawmsak thei ahi hiam? Tua bang a hih thei nang bek hi lo na hi hiam? TOPA kote’ Pasian aw, nangmah in tuate khempeuh hih na hih manin nangma sungah lametna kong nei uh hi.</row>
		<row book="25" chapter="2" verse="1" tag="">[1] Topa in a heh manin Jerusalem khuapi a mialcipsak hi. A vantung minthanna teng uh kisiatna a suaksak hi. Amah in a heh ni-in a Biakinnpi nangawn a susia hi.</row>
		<row book="27" chapter="2" verse="44" tag="">[44] Tua kumpite a maan laitakun vantung Pasian in a bei thei ngei lo ding kumpi gam a hong phut ding hi. Tua kumpi gam kuamah in zo zo lo ding a, tua gam in gamdang khempeuhte zogawpin a kip tawntung ding hi.</row>
		<row book="27" chapter="3" verse="28" tag="">[28] Tua ciangin kumpipa in, “Shadrak, Meshak, le Abednego-te’ Pasian phat un. Amah in a vantung mite sawl a, amah a muang ama nasem hih mite a honkhia hi. Amaute in ka thupiakna mang loin, amau’ Pasian longal pasian dang’ mai-ah kun nuam lo, bia nuam lo uh ahih manin mei phualpi sungah khul ding a utzaw uh ahi hi,” a ci hi.</row>
		<row book="27" chapter="4" verse="13" tag="">[13] “Ka maangmuhna ngaihsunin ka om laitakin ka khuadak leh a vil, a patau vantungmi khat vantung pan a hong tuaksuk ka mu hi.</row>
		<row book="27" chapter="4" verse="17" tag="">[17] Hih pen a vil, a patau vantungmi’ thukhenna ahi hi. Tua ahih ciangin mun khempeuhah a om mi khempeuhte in, a Lian Pasian in mite’ kumpi gamah vai a hawm hi, cih a thei ding uh hi. Amah in a teel peuhpeuh a neupente nangawn kumpi a suaksak thei ding hi,’ a ci hi.</row>
		<row book="27" chapter="4" verse="23" tag="">[23] Kumpipa in na et laitakin, vantungmi khat vantung panin hong paisuk a, “A singkung phuk inla susia in; ahih hangin lei sungah a bul le a zungte nusia in. A bulah sik le sumngo kual vial inla, gamlak lopate tawh nusiakhawm in. A tungah daitui kia hen la, kum sagih sung ganhingte tawh omkhawm ta hen,” a ci hi.</row>
		<row book="27" chapter="4" verse="35" tag="">[35] Amah in leitung mite bangmahin a sim kei a, vantung mite le leitung mite ama khutnuai ahi hi. Ama deihna kuamah in nial thei lo a, a bawlnate kuamah in a hang a kan thei kei hi.</row>
		<row book="27" chapter="6" verse="22" tag="">[22] Pasian in a vantungmi hong sawl a, ka liam loh nadingin humpinelkaite’ kam a humcipsak hi. Kumpipa aw, mawhna ka bawl lohlam leh, nang tungah zong khialhna ka bawl lohna amah in hong thei ahih manin tua bangin a hong bawl hi,” a ci hi.</row>
		<row book="27" chapter="8" verse="13" tag="">[13] Vantung mi khat in adang vantungmi khat kiangah thu a dot ka za a, “Hih maangmuhna bang tanvei sawt ding a, a muhdahhuai mawhna in nisim biakpiakna bang tanvei khaktan ding ahi hiam? Vantung galkapte le biakinnpi bang tanvei kituancil ding ahi hiam?” a ci hi.</row>
		<row book="27" chapter="9" verse="21" tag="">[21] Thu ka nget laitakin ka maangmuh masak sunga ka muh mipa Gabriel, ka omna munah a hong leengsuk hi. Tua hun pen nitak lam biakpiak hun laitak ahi hi.</row>
		<row book="27" chapter="10" verse="13" tag="">[13] Persia gam a cing vantungmi in ni sawmnih le khat sung kei a hong nial hi. Tua ciangin kei a hong huh dingin vantungmi thupite khat ahi Mikhael a hong pai hi. Bang hang hiam cih leh Persia gam sungah keimah guak bek ka om hi.</row>
		<row book="27" chapter="10" verse="20" tag="">[20] Amah in, “Bang hangin na kiangah hong pai ka hi hiam, cih na thei hiam? Thuman Laibu sungah a kigelh thute a lak dingin a hong pai ka hi hi. Tu-in ciahkikin, Persia gam a cing vantungmi tawh ka kido ding hi. Tua khit ciangin Grik gam a cing vantungmi a hong kilang ding hi. Mikhael longal kei a hong huh ding kuamah a om kei hi.</row>
		<row book="27" chapter="11" verse="1" tag="">[1] Israel a cing vantungmi pen kei hong huhpa le a hong dal pa ahi hi,” a hong ci hi.</row>
		<row book="27" chapter="12" verse="1" tag="">[1] Tua ciangin saihadial puan a silh vantungmi in, “Na mite a cing, a lian vantungmi Mikhael hong kilang ding hi. Tua ciangin leitungah mihing a pianzawh a kipan a nasia penpen gimna hun hong tung ding hi. Tua hun a hong tun ciangin Pasian’ laibu sungah a min a kigelh na mite khempeuh kihonkhia ding hi.</row>
		<row book="38" chapter="1" verse="8-14" tag="">[8] TOPA’ vantungmi khat sakol san khat tungah a tuang ka mu hi. Kuam sunga a om mui singkungte lakah amah khawl a, ama nungah sakol dang a san, a gial, a kang om hi. [9] Tua ciangin keimah in, “Sia aw, hih sakolte bang a cihnopna ahi hiam?” ci-in ka dong hi. Amah in hong dawng a, “Bang a cihnopna hiam cih kong lak ding hi. [10] Hih sakol tung tuangte pai kawikawi-in leitung a en dingin TOPA in a sawl ahi hi,” hong ci hi. [11] Tua ciangin mui kung lakah a khawl TOPA’ vantung mite kiangah amaute in, “Leitung khempeuh ka en kawikawi khin uh a, leitung khempeuh khuaphawk loin nuamtakin om uh hi,” ci-in thu a zasak uh hi. [12] Tua ciangin TOPA’ vantungmi in, “Vanglian TOPA aw, Jerusalem khuapi le Judah gam khuapite tungah kum sawmsagih sung na heh khinta hi. Amaute hehpih loin bang tanvei omlai ding na hi hiam?” ci hi. [13] Tua ciangin TOPA in dikna le hehnepna kam tawh vantung mite dawng a, [14] Vanglian TOPA in ama tungah a gensa thute khempeuh keimah in ka taangko sawn nadingin tua vantungmi in kei hong sawl a, “Ka khuapi siangtho Jerusalem, nakpitakin itin ka lunghimawh hi.</row>
		<row book="38" chapter="1" verse="17-19" tag="">[17] Tua ciangin vantungmi in ka taangkona ding hong genkik leuleu a, “Ama khuapite nakpitakin cithei kikin, Jerusalem khuapi a hehnep kikna ding, le ama khuapi-in a neihkikna ding, Vanglian TOPA in gen hi, ci-in gen in,” hong ci hi. [18] Ka khuadak leh saki li ka mu hi. [19] Bang a cihnopna ahi hiam, ci-in vantungmi kiangah ka dong hi. Amah in hong dawng a, “Judah mite le Jerusalem mite a thehthang gawp leitung vangliatnate a cihnopna ahi hi,” hong ci hi.</row>
		<row book="38" chapter="2" verse="3-4" tag="">[3] Tua ciangin vantung mipa hong paikhia a, vantung midang khat in amah na dawntuah hi. [4] Tua ciangin vantungmi a masa pa in a dawntuah pa kiangah, “Va tai inla, tehna khau a tawi tangvalpa kiangah hih thu va gen in. Jerusalem khua sungah mihing le ganhing tam mahmah ding ahih manin Jerusalem kulhhuam sungah ta zo lo ding uh hi.</row>
		<row book="38" chapter="3" verse="1-7" tag="">[1] TOPA in maang hong musak a, TOPA’ vantungmi mai-ah siampi lianpen pa Joshua’ mawhna a zong dingin a kiangah Satan zong a om ka mu hi. [2] TOPA’ vantungmi in Satan kiangah, “Satan aw, TOPA in nang hong mawhsak hi. Jerusalem a it TOPA in nang hong mawhsak hi. Hih Joshua pen meikhuk sung panin a kiteenkhia singkhuah tawh kibang hi,” a ci hi. [3] Joshua ahihleh vantungmi mai-ah ding a, puan a nin mahmah a silh hi. [4] Vantung mi in ama sawltak van midangte kiangah, “Hih mipa’ silh a puan ninte suahkhiatsak un,” ci-in thu a pia hi. Tua ciangin vantungmi in Joshua kiangah, “Na mawhna teng kong paihkhiatsak khin a, tu-in na silh dingin puan thak ka hong pia ding hi,” a ci hi. [5] Tua ciangin a sawltak van mite thu pia a, Joshua’ lu tungah dial siangtho a khipsak ding uh a sawl hi. TOPA’ vantungmi tua munah a din sung mahin, amaute in zong Joshua, dial siangtho khimsakin, tua khit ciangin puan siangtho zong a silhsak uh hi. [6] Tua ciangin TOPA’ vantungmi in Joshua kiangah limtakin thu gen a, [7] Vanglian TOPA in hih bangin ci hi: “Ka thukhamte zui-in kong sawl thute na sep leh, ka biakinn sung le biakinn huang sungteng na uk ding a, hih ka kianga om vantung mite’ thu ka ngaih bangin nangma thu zong ka hong ngai ding hi.</row>
		<row book="38" chapter="4" verse="1" tag="">[1] Kei tawh a kiho vantungmi mah hong paikik a, a ihmu kimlai a kiphong bang keekin kei hong khanglosak hi.</row>
		<row book="38" chapter="4" verse="4-6" tag="">[4] Tua ciangin kei zong vantungmi kiangah, “Sia aw, hihte bang a cihnopna ahi hiam?” ci-in ka dot ciangin [5] amah in, “A cihnopna thei lo na hi hiam?” ci-in hong dawng a, kei zong, “Sia aw, ka thei kei hi,” ci-in ka dawngkik hi. [6] Tua ciangin vantungmi in kei kiangah, “ TOPA in Zerubbabel tungah hih bangin thu gen hi: Galkap tam neihna hang hi lo, nangma vangliatna hang zong hi lo, keima tung panin na ngah vangliatna bek tawh na ma na tunzo ding hi.</row>
		<row book="38" chapter="5" verse="5" tag="">[5] Tua ciangin vantungmi hong kilang kikin kei kiangah, “Tu-a a hong pai ding en in,” hong ci hi.</row>
		<row book="38" chapter="6" verse="4" tag="">[4] Tua ciangin vantungmi kiangah, “Sia aw, hih sakolleengte bang a cihnopna ahi hiam?” ci-in ka dong hi.</row>
		<row book="38" chapter="6" verse="7-8" tag="">[7] Tua sakolte, paikhia-in leitung teng a et ding uh ngaklah mahmah uh hi. Tua ahih manin vantungmi in, “Pai unla, leitungteng va en un,” ci-in thu a pia hi. Amaute zong pai-in va en uh hi. [8] Tua ciangin vantungmi in kei hong otsan a, “Leilu lam Babylon gamah a paite in TOPA’ hehna damsak hi,” hong ci hi.</row>
		<row book="38" chapter="12" verse="8" tag="">[8] Tua ni ciangin TOPA in Jerusalem-a a teng mite hu ding a, a ginalo pente nangawn David zahin thahat ding hi. David’ suanlekhakte in TOPA’ vantungmi le Pasian mahmah bangin amaute a makai ding uh hi.</row>
		<row book="40" chapter="1" verse="20" tag="">[20] Ahi zongin hih bangin thu a ngaihsut laitakin a mang sungah Topa’ vantungmi khat hong kilang a, “David suan Josef aw, Mary sunga nau pen Kha Siangtho in a gaisak ahih manin amah tenpih ngamlah kei in.</row>
		<row book="40" chapter="1" verse="24" tag="">[24] Josef zong a khanlawh ciangin Topa’ vantungmi’ sawl bangin a zi a la hi.</row>
		<row book="40" chapter="2" verse="13" tag="">[13] Tua mipilte a ciah khit uh ciangin Josef’ mang sungah Topa’ vantungmi khat hong kilang a, “Kithawi-in naungek le a nu, Egypt gamah taipih in. Pai khia un, ci-in kong genkik matengin tua gamah va om un. Herod in naungek thah dingin hong zong ding hi,” a ci hi.</row>
		<row book="40" chapter="4" verse="6" tag="">[6] “Pasian’ Tapa taktak na hih le Lai Siangtho sungah, ‘Pasian in nang a hong kem dingin a vantung mite hong sawl ding hi. Na khete le suang a kitahkhak loh nadingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in,” a ci hi.</row>
		<row book="40" chapter="4" verse="11" tag="">[11] Tua ciangin Dawimangpa paikhia a, vantung mite hong pai-in Jesuh huhin an a vak uh hi.</row>
		<row book="40" chapter="13" verse="39-41" tag="">[39] tahum tang a vawh gal pa pen Dawimangpa ahi hi. Anlak hun pen leitung bei nading hun hi a, anla nasemte pen vantung mite ahi hi. [40] Tahumte kikaikhawmin meikhuk sungah a kikhultum mah bangin leitung bei hun ciangin tua bangmahin kihih ding hi. [41] Mihing Tapa in a vantung mite hong sawl ding a, ama ukna sungah a om migilote le mi a mawh nadingin a bawl mi khempeuh kaikhawmin</row>
		<row book="40" chapter="16" verse="27" tag="">[27] A Pa’ minthanna vang le a vantung mite tawh Mihing Tapa hong paikik ding a, mi khempeuh amau’ gamtatna ciat tawh a kizui-in a thuk ding hi.</row>
		<row book="40" chapter="18" verse="10" tag="">[10] “Hih naupangnote khatpeuh na simmawhkhak loh nadingun kidawm un. Note kiangah kong genin-ah: Amaute a kem vantung mite pen vantungah ka Pa kiangah om tawntung uh hi.</row>
		<row book="40" chapter="22" verse="30" tag="">[30] Bang hang hiam cih leh misite a thawhkik uh ciangin vantungah a om vantung mite tawh kibang ding uh a, zinei pasalnei cih om lo ding hi.</row>
		<row book="40" chapter="24" verse="31" tag="">[31] Nakpi takin peengkul hong ging ding a, leitung mun khempeuhah a vantung mite hong paisakin, leimong khat pan mong khat dongin, a teelsa mite a kaikhawmsak ding hi.</row>
		<row book="40" chapter="24" verse="36" tag="">[36] Ahi zongin a ni le a nai hun ding pen kuamah in thei lo hi. Vantungah a om vantung mite ahi a, Tapa nangawn in ahi zongin thei lo a, Pa Pasian bek in thei hi.</row>
		<row book="40" chapter="25" verse="31" tag="">[31] “Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi.</row>
		<row book="40" chapter="26" verse="53" tag="">[53] Ka Pa kiangah ngen hi leng, vantung galkapte hon sawm le hon nih val, thakhat thu-in hong puakpah theih ding lamtak thei lo na hi hiam?</row>
		<row book="40" chapter="28" verse="2" tag="">[2] Thakhatin zin nakpitakin hong ling hi. Topa’ vantungmi khat, vantung panin hong paisuk a, han hukna suang a likkhiat khit ciangin a tungah a tu hi.</row>
		<row book="40" chapter="28" verse="5" tag="">[5] Ahi zongin tua vantungmi in numeite kiangah, “Lau kei un. Singlamteh tungah a kithat Jesuh a zong na hihlam uh ka thei hi.</row>
		<row book="41" chapter="1" verse="13" tag="">[13] Gamlakah ni sawmli sung om a, Satan in tua hun sungteng a ze-et hi. Tua lai-ah gamsa gilote zong om a, ahi zongin vantung mite hong pai-in amah huhin an a vak uh hi.</row>
		<row book="41" chapter="8" verse="38" tag="">[38] Pasian thei loin a gilo hih mite lakah keima hang le ka thuhilhte hangin maizumin kei hong pulak ngam lo mi peuhmah, a Pa’ minthanna vang le a siangtho vantung mite tawh a minthangin hong paikik ciangin Mihing Tapa zong ama hangin maizumin pulak ngam lo ding hi,” a ci hi.</row>
		<row book="41" chapter="12" verse="25" tag="">[25] Sihna panin mite a thawhkik ciangin vantungah a om vantung mite mah bangin zinei pasalnei cih om lo ding uh hi.</row>
		<row book="41" chapter="13" verse="27" tag="">[27] Tua ciangin leitung mun khempeuhah vantung mite sawl ding a, leimong khat pan mong khat kikalah a om a teel mite khempeuh a kaikhawmsak ding hi.</row>
		<row book="41" chapter="13" verse="32" tag="">[32] “Ahi zongin tua ni le tua nai hun ding kuamah in thei lo hi. Vantunga om vantung mite ahi a, Tapa ahi keimah in ahi zongin ka thei kei a, ka Pa bek in a thei hi.</row>
		<row book="42" chapter="1" verse="11-13" tag="">[11] Tua laitakin Topa’ vantungmi khat ama kiangah hong kilang a, paknamtui a kihalna biakna tau taklam pangah a ding hi. [12] Zekhariah in vantungmi a muh ciangin lamdangsa mahmah a, a lau mahmah hi. [13] Ahi zongin vantungmi in ama kiangah, “Zekhariah aw, lau kei in. Pasian in na thungetna hong zakhin a, na zi Elizabeth in tapa khat a nei ding hi. A min dingin Johan na phuak ding hi.</row>
		<row book="42" chapter="1" verse="18-19" tag="">[18] Tua ciangin Zekhariah in vantungmi kiangah, “Hih na thugen a manna bangci theih ding ka hi hiam? Kei ka teekta a, ka zi zong lah a teek mahmah ahi hi,” a cih ciangin [19] vantungmi in dawng a, “Kei pen Pasian’ na a sem Gabriel ka hi hi. Nang kiangah thu hong genin, hih lungdamna thu a ko dingin a hong sawl ka hi hi.</row>
		<row book="42" chapter="1" verse="26" tag="">[26] Elizabeth a gaizawh kha guk a cin ciangin Pasian in Galilee gam Nazareth khua-ah vantungmi Gabriel a paisak hi.</row>
		<row book="42" chapter="1" verse="29-30" tag="">[29] Mary in vantungmi’ thugen a zak ciangin, bang a cihnopna hi ding ahi hiam, ci-in lamdang a sa mahmah hi. [30] Tua ciangin vantungmi in, “Mary aw, lamdangsa-in lunghimawh kei in. Pasian’ maipha a ngah na hi hi.</row>
		<row book="42" chapter="1" verse="34" tag="">[34] Tua ciangin Mary in vantungmi kiangah, “Kei, pasal tawh a lumkhawm ngei nai lopi, hih thu bangci piantheih ding ahi hiam?” a ci hi.</row>
		<row book="42" chapter="1" verse="38" tag="">[38] Tua ciangin Mary in, “Kei pen Topa’ nasemnu ka hi hi. Na gensa bangin keima tungah hong piang ta hen,” a ci hi. Tua ciangin ama kiang panin vantungmi a paikhia hi.</row>
		<row book="42" chapter="2" verse="9-10" tag="">[9] Amaute kiangah Topa’ vantungmi khat hong kilang a, Topa’ minthanna vang in amaute hong taan ahih manin a lau mahmah uh hi. [10] Ahi zongin vantungmi in, “Lau kei un. Mi khempeuh a lungdamsak ding thuthak hoih khat note a’ ding ka hong puak hi.</row>
		<row book="42" chapter="2" verse="13" tag="">[13] Tua khit phetin tua vantungmi tawh vantung mihonpite thakhatin hong omin Pasian phatna la sa uh a,</row>
		<row book="42" chapter="2" verse="17" tag="">[17] Tua bangin naungek a muh uh ciangin, vantungmi in amaute kiangah hih naungek tawh kisai thu a gente a gensawn uh hi.</row>
		<row book="42" chapter="2" verse="21" tag="">[21] Naungek a vun a ki-at ni hun nipikal khat a cin khit ciangin, amah a kipaii ma-in a min dingin vantungmi in a piaksa ahi Jesuh, a min dingin a phuak uh hi.</row>
		<row book="42" chapter="4" verse="10-11" tag="">[10] Bang hang hiam cih leh Lai Siangtho in, ‘Pasian in nang a hong kem dingin a vantung mite hong sawl ding hi,’ ci-in a gen banah, [11] ‘Na khete nangawn suang tawh kitatin a liam khak loh nadingin vantung mite in a khut uh tawh nang hong dom ding uh hi,’ zong ci lai hi,” a cih ciangin</row>
		<row book="42" chapter="9" verse="26" tag="">[26] Keima hang le ka thuhilhnate hangin a maizum peuhmah, a Pa’ minthanna vang le a siangtho vantung mite’ minthanna tawh a minthangin hong paikik ciangin Mihing Tapa zong ama hangin a maizum ding hi.</row>
		<row book="42" chapter="9" verse="31" tag="">[31] vantung minthanna vang lim nei uh a, Jerusalem khua-ah pai-in sihna tawh Pasian’ deihna a tunsak nading thu a kikumkum uh ahi hi.</row>
		<row book="42" chapter="12" verse="8-9" tag="">[8] “Note kiangah kong cihin-ah, keima mi ahihna mi’ theihin a genkhiate, Mihing Tapa in zong Pasian’ vantung mite’ mai-ah, keima mi hi, ci-in genkhia ding a, [9] ahi zongin keima mi ahihna mi’ theihin a genkhia nuam lote, Pasian’ vantung mite mai-ah zong keima mi hi, ci-in Mihing Tapa in genkhia nuam lo ding hi.</row>
		<row book="42" chapter="15" verse="10" tag="">[10] Tua mah bangin mawhnei mi khat a kisikkikna hangin Pasian’ vantung mite lungdam mahmah uh hi,” a ci hi.</row>
		<row book="42" chapter="16" verse="22" tag="">[22] Tua ciangin mizawng pa hong si a, vantung a Abraham kiangah a om dingin vantung mite in a paipih uh hi. Mihau pa zong hong si leuleu-in a kivui hi.</row>
		<row book="42" chapter="20" verse="36" tag="">[36] Amaute pen vantungmi tawh kibang uh a, sithei nawn lo uh hi. Sihna panin a thokik khinte ahih manin amaute pen Pasian’ tate ahi uh hi.</row>
		<row book="42" chapter="22" verse="43" tag="">[43] Tua ciangin vantung panin ama kiangah vantungmi khat hong pai a, Jesuh’ tha a hatsak hi.</row>
		<row book="42" chapter="24" verse="23" tag="">[23] ahi zongin ama luang na om nawn lo hi. Tua ciangin amaute hong ciahkik uh a, vantung mite a muhna uh le tua vantung mite in Jesuh a hinkik khitna thu a gennate uh hong gensawn uh hi.</row>
		<row book="43" chapter="1" verse="51" tag="">[51] Tua ciangin Jesuh in, “Ke’n a mantak kong genin-ah, vantung a kihong na mu ding uh a, Mihing Tapa le vantung kikalah Pasian’ vantung mite a kumsuk a kahto na mu ding uh hi,” a ci hi.</row>
		<row book="43" chapter="5" verse="4" tag="">[4] Bang hang hiam cih leh Topa’ vantungmi khat in tua bual tui lok thei zel a, tui a kilawh khit ciangin tua lai a tung masa penpen ama natna panin a dam hi.)</row>
		<row book="43" chapter="20" verse="12-13" tag="">[12] Jesuh’ luang a kisialna a lu lamah khat, a khe lamah khat, puanpak silhin a tu vantungmi nih a mu hi. [13] Tua vantung mite in Mary kiangah, “Bang hangin kap na hi hiam?” ci-in a dot uh ciangin amah in, “Amaute in ka Topa paikhiatpih uh a, koi lai-ah koih ahi uh hiam, cih ka thei kei hi,” ci-in a dawng hi.</row>
		<row book="44" chapter="5" verse="19" tag="">[19] Ahi zongin tua zanin Topa’ vantungmi khat in thong kongkhakte hong a, sawltakte a paikhiatpih khit ciangin amaute kiangah,</row>
		<row book="44" chapter="6" verse="15" tag="">[15] Ulian kikhopna sunga a kihel mi khempeuh in Stefen en uh a, a maitang pen vantungmi maitang tawh kibang hi, ci-in a mu kim uh hi.</row>
		<row book="44" chapter="7" verse="30" tag="">[30] “Tua gamah kum sawmli a ten khit ciangin, Sinai Mual tung gamlakah sawlpang lak a meikuang sungah vantungmi khat ama kiangah hong kilang hi.</row>
		<row book="44" chapter="7" verse="35" tag="">[35] “Moses pen Israel mite in deih loin, ‘Kote a hong uk ding le thu a hong khen dingin kua in hong koih ahi hiam?’ a cih pa uh ahi hi. Ahi zongin Moses pen sawlpang kuang sung pan ama kiangah a kilang vantungmi’ huhna tawh ukpa le honkhia pa ahi dingin Pasian in a sawl pa ahi hi.</row>
		<row book="44" chapter="7" verse="38" tag="">[38] Amah pen Israel mite tawh gamlakah a om pa hi a, Sinai Mual tunga ama kiangah thu a gen vantungmi le i pute tawh a kikhawlpa ahi hi. Eite tungah hong gensawn dingin Pasian kiang panin a tul ngei lo thu a ngah ahi hi.</row>
		<row book="44" chapter="7" verse="53" tag="">[53] Note in vantungmi tungtawnin Pasian’ hong piak thukham ngah napi-in na mang nuam kei uh hi,” a ci hi.</row>
		<row book="44" chapter="8" verse="26" tag="">[26] Topa’ vantungmi khat in Filip kiangah, “Kithawi inla, Jerusalem khua panin Gaza khua paina lampi zuan dingin leitaw lam manawhin pai in,” a ci hi. (Tua lampi tu-in kizang pha nawn lo hi.)</row>
		<row book="44" chapter="10" verse="3-4" tag="">[3] Khatvei nitak nai thum pawlin maang mu a, Pasian’ vantungmi khat hong pai-in ama kiangah, “Kornelias aw,” ci-in a sapna teltakin a thei hi. [4] Amah in zong laukawmin vantungmi en a, “Topa aw, bang thu ahi hiam?” a cih ciangin, “Pasian in na thungetna hong za a, mizawngte na huhna zong hong thei-in nang hong phawk hi.</row>
		<row book="44" chapter="10" verse="7" tag="">[7] Tua khit ciangin ama kiangah thu a gen vantungmi paikhia a, Kornelias in zong ama innsung nasemte nih le biakna a hahkat mahmah, ama sawltakin a neih galkapte khat sam a,</row>
		<row book="44" chapter="10" verse="22" tag="">[22] Amaute in, “Galkap bupa Kornelias in nang kiangah kote hong sawl hi. Amah pen Pasian a bia mihoih mahmah khat hi a, Jew mi khempeuh in zong a zahtak mahmah khat uh ahi hi. Amah in nangma thugente a zaktheih nadingin a inn-ah nang a hong sap nadingin Pasian in a vantung mite khat ama kiangah gensak hi,” ci-in a dawng uh hi.</row>
		<row book="44" chapter="11" verse="13" tag="">[13] Tua ciangin amah in vantungmi khat a inn sungah a ding mu-in, tua vantungmi in ama kiangah, ‘Simon Peter a kici mipa a sam dingin Joppa khua-ah mi sawl in.</row>
		<row book="44" chapter="12" verse="7-11" tag="">[7] Thakhatthu-in Peter gei-ah Topa’ vantungmi khat hong omin thong sung khempeuh khua a vak hi. Vantung mi in Peter’ liangko lokin phong a, “Manlangin tho in,” a ci hi. Thakhatin Peter’ khut panin a sikkhaute kitolkhia hi. [8] Tua ciangin vantungmi in, “Na kawng hoihtakin gakin na khedap bulh in,” ci-in a gen bangin Peter zong a gamta hi. Tua ciangin vantungmi in, “Na puan silh inla hong zui in,” a cih mah bangin, [9] thong sung panin Peter in amah zui-in a paikhia hi. Ahi zongin tua vantungmi’ gamtatna pen ahi takpi mah ahi hiam cih thei lo ahih manin maang a mu-in kingaihsun hi. [10] Thongcingte’ vilna mun a khatna le a nihna a khenkhit uh ciangin khuapi sung lut nading sik kibawl thong kongpi a tung uh hi. Tua kongpi pen ama thu-in hong kihongtawm a, amaute a paikhia uh hi. Khuasung lampi-ah a pai laitakun thakhatin vantungmi in Peter guak a nusia hi. [11] Tua ciangin Peter in khua phawk a, “Maang a mu ka kisak leh a takpi na hi mawk! Topa in a vantungmi kei kiangah hong sawl a, Herod in hong gimsak nading le Jew mite in gimna hong thuaksak nading panin kei hong honkhia hi,” a ci hi.</row>
		<row book="44" chapter="12" verse="15" tag="">[15] Amaute in, “A hai hi teh!” na cihsan lel uh hi. Ahi zongin amah in, “Peter a om taktak mah hi,” a cih teitei ciangin amaute in, “Amah a cing vantungmi hi ding hi,” ci-in a dawng uh hi.</row>
		<row book="44" chapter="12" verse="23" tag="">[23] Herod in mite, Pasian phatsak loin amah phatsak ahih manin thakhatin Topa’ vantungmi in Herod cinasak a, a hut in amah netumin a si hi.</row>
		<row book="45" chapter="8" verse="38" tag="">[38] Bangmah in ama hong itna tawh hong kikhensakzo het lo ding hi, ci-in ka thei hi. Sihna, nuntakna, vantung mite, vantung vangliatnate, tuhun nate le a hong tung ding nate,</row>
		<row book="46" chapter="4" verse="9-10" tag="">[9] Ko sawltakte pen vantungmi le leitung mi khempeuh in a et dingin mipi’ mai-ah thahna a thuak dingin thukhenna a kipia mi bangin Pasian in a zaneu penin hong koih tawntung tawh kibang ka sa hi. [10] Khrih hangin mite mai-ah kote mihai ka suak uh a, ahi zongin note pen Khrih sungah mipil na kisa uh hi. Kote ka thaneem uh a, ahi zongin note a hat na kisa uh hi. Kote hong kisimmawhbawl a, ahi zongin note hong kizahtakbawl na kisa uh hi.</row>
		<row book="46" chapter="6" verse="3" tag="">[3] Eite pen vantung mite’ thu nangawn a khensak ding ihih lamtak thei lo na hi uh hiam? Tua ahih manin hih leitung a no’ thu neuneute leltak na khentheih zawk kan ding uh ahi hi.</row>
		<row book="46" chapter="11" verse="10" tag="">[10] Tua ahih ciangin a pasalte uh ukna nuai-ah a om ahihna a lah nadingun vantung mite’ muhna-ah numeite in a lu uh a khuh ding uh kilawm hi.</row>
		<row book="46" chapter="13" verse="1" tag="">[1] Keimah in mihingte pau a tuamtuamte le vantung mite’ pau nangawn ka pautheih hangin itna ka neih kei leh a bil-aphuai zam le daltuah kitum tawh a kibang lel ka hi hi.</row>
		<row book="47" chapter="11" verse="13-14" tag="">[13] Amaute pen sawltak taktak hi loin, sawltak a kineihkhemte hi uh a, a nasepna uhah zong zuau-in, Khrih’ sawltak taktak a battheih nadingun a mel kiseel ahi uh hi. [14] Tua pen lamdangsak ding hi lo hi. Satan nangawn Pasian’ vantungmi tawh a kibangin kibawltawm thei hi.</row>
		<row book="48" chapter="1" verse="8" tag="">[8] Note tungah ka hong hilhsa uh lungdamna thu tawh a kilehngatin, kote a kipan vantungmi dongin thudang a hong hilh a om leh tua a hong hilh mipa hell khuk sungah tung ta hen!</row>
		<row book="48" chapter="3" verse="19" tag="">[19] Tua ahihleh Thukham bangin a kimang ding ahi hiam? Khialhna cih bang ahi hiam, cih a kitheih nadingin thuciamna banah hong kipiathuah hi a, thuciam a kipiakna, Abraham’ suan pa’ hun ciang dong bek a kimang dingin a kingaihsun ahi hi. Mihingte tungah Thukham hong kipiak lai-in vantungmi hong kisawlsawn a, mihing ahi Moses tungah hong kipiasawn hi.</row>
		<row book="48" chapter="4" verse="14" tag="">[14] Ka pumpi cidam lohna pen note a dingin thu haksapi hinapi-in kei na hong simmawhbawl tuan kei uh a, zong na hong nolh tuan kei uh hi. Vantung panin a hong pai vantungmi zin do bang le Khrih Jesuh mahmah zin a do bangin na hong limbawl uh hi.</row>
		<row book="49" chapter="3" verse="10" tag="">[10] le Pasian in a geelsim thute a kisep khiatna thu mi khempeuh a musak dingin Pasian in kei tungah hih hamphatna hong pia hi. Tuhun laitakin vantung a uk van mite in pawlpi’ hangin Pasian’ pilna a nam tuamtuamin a muhtheih nadingun na khempeuh a bawl Pasian in a beisa hunah hih thu khempeuh a imcip hi.</row>
		<row book="51" chapter="2" verse="18" tag="">[18] Maang a muhna hangun a thupi diakin kingaihsunin, a kilawm lo zah dongin kiniamkhiat nading le vantung mite biak ding a hong hanthawn mite’ khemsa-in ta kei un. Tua bang mite pen amau’ ngaihsut tawmna tawh a kihisak mawk hi a,</row>
		<row book="52" chapter="4" verse="16" tag="">[16] Pasian’ thupiakna awging lianpi, vantungmi mangpa’ thugenna, le Pasian’ peengkul hong ging ding a, vantung panin Topa mahmah hong paisuk ding hi.</row>
		<row book="53" chapter="1" verse="7" tag="">[7] tu-a gimna a thuak note le kote tungah zong nopsakna hong pia ding hi. Vantung panin Topa Jesuh le a vanglian a vantung mite, meikuang tawh hong kilat ciangin,</row>
		<row book="54" chapter="3" verse="16" tag="">[16] I biakna pen a thuthuk a thulian taktak ahihna thu hih bangin i thei hi: Mihing lim pua-in amah hong kilang a, a man taktak ahihna thu Kha Siangtho in kilangsak a, vantung mite in a mu uh hi. Mi khempeuh tungah ama thu kihilh a, mun khempeuhah ama thu ki-umin, vantungah amah kilato hi.</row>
		<row book="54" chapter="5" verse="21" tag="">[21] Hih ka hong gen thute na zatna-ah kuamah guptuam paihtuam nei hetloin hoihtakin hong mangin na zat nadingin Pasian, Khrih Jesuh, le a siangtho vantung mite’ muhna-ah limtakin a hong gen ka hi hi.</row>
		<row book="58" chapter="1" verse="4-7" tag="">[4] Vantung mite’ ngah minthanna sangin Tapa tungah Pasian in a piak min a liatzawk mah bangin vantung mite sangin Tapa lianzaw thampek hi. [5] Bang hang hiam cih leh Pasian in vantungmi khat peuhpeuh tungah, “Ka Tapa na hi hi. Tu ni-in na Pa ka suak hi,” ci ngei lo hi. Tua mah bangin, “Kei, ama Pa ka hi ding a, amah, ka Tapa ahi ding hi,” ci-in zong kam pau ngei lo hi. [6] Tua banah, Pasian in leitungah a Tapa neihsun hong paisak ding ciangin, “Pasian’ vantungmi khempeuh in amah bia ding uh hi,” na ci hi. [7] Ahi zongin vantung mite’ thu a gen ciangin, “Pasian in a vantung mite huih bangin bawl a, a nasemte meikuang bangin bawl hi,” na ci hi.</row>
		<row book="58" chapter="1" verse="13-14" tag="">[13] Ahi zongin Pasian in ama vantung mite kiangah, “Na galte na khenuai-ah ka hong sikcipsak matengin ka taklamah hong tu in,” ci ngei lo hi. [14] Vantung mite pen Pasian’ na a sem, a kimu thei lo khate hi uh a, hotkhiatna a ngah ding mite a huh dingin Pasian in a hong sawl ahi hi.</row>
		<row book="58" chapter="2" verse="5-9" tag="">[5] Eite in genbelin i neih a hong tung ding leitung pen Pasian in vantung mite’ khut sungah koih lo hi. [6] Lai Siangtho mun khatah a kigenna-ah, “Pasian aw, nangma ngaihsut tham dingin mi pen bang hi a, na phawk tham dingin mihing’ ta bang hi lel ahi hiam? [7] Ahi zongin vantung mite sangin a neuzaw deuhin na bawl a, minthanna le pahtawina na guan a, [8] na khempeuh na uk sak hi,” na ci hi. “Pasian in na khempeuh a uk dingin bawl,” a cih ciangin na khempeuh a huamkhin hita hi. Mihing in na khempeuh a uklam i thei nai kei hi. [9] Ahi zongin Pasian’ hehpihna hangin mi khempeuh a dingin Jesuh a sih theih nadingin tawlkhat sung vantung mite sangin a neuzaw-in a kibawlna i mu a, sihna a thuakna hangin minthanna le pahtawina a ngahna thu i thei hi.</row>
		<row book="58" chapter="2" verse="16" tag="">[16] Ama lunghihmawh pen vantung mite hi lo a, Abraham’ suanlekhakte a lunghimawh ahihna thu hong kitel hi.</row>
		<row book="58" chapter="12" verse="22" tag="">[22] Ahi zongin note pen Zion Mual, a nungta Pasian’ khuapi, vantung Jerusalem, simzawh loh vantung mite a omna,</row>
		<row book="58" chapter="13" verse="2" tag="">[2] Khualmite hoihtakin zin na do ding uh na phawk un. Mi pawlkhat in vantung mite zindo ahihlam a phawk lopi-in a do na hi gige uh hi.</row>
		<row book="60" chapter="3" verse="22" tag="">[22] Tu-in vantungah tua Khrih pai khin a, Pasian’ taklamah omin, vantung mite le ukna aana a neite khempeuh tungah a ukin a om hi.</row>
		<row book="61" chapter="2" verse="4" tag="">[4] Bang hang hiam cih leh vantung mite nangawn in khialhna a neih ciangin Pasian in khahkhong loin hell khuk sungah khia a, Thukhen Ni hun dong ngakin khuamial sungah kol bulhsa-in a omsak hi.</row>
		<row book="61" chapter="2" verse="11" tag="">[11] Hih sia man lote sangin hatzaw-in a vanglianzaw vantung mite nangawn in Topa’ mai-ah minthanna a nei vantung mite gensia ngam lo, mawhsak ngam lo uh hi.</row>
		<row book="65" chapter="1" verse="6-7" tag="">[6] Amau’ aana neih huamsung bekah om loin a omna panun a paikhia vantung mite zong leinuai khuamial sungah sikkol kibulhin amau’ thu a kikhen ding Ni lianpi ngakin Pasian in a koihcip hi. [7] Sodom khua le Gomorrah khua le a kiima om khuapi mite zong tua vantung mite mah bangin gamta uh a, numei tawh mawhnopna bek tham loin pasal le pasal kilunggulhna ciang dong nei uh ahih manin midangte’ etteh dingin tawntung meikuang a thuak uh hi.</row>
		<row book="65" chapter="1" verse="9" tag="">[9] Vantung milian pa Mikhael nangawn tua bangin gamta ngam lo hi. Moses’ luanghawm kituhin Dawimangpa tawh a kitot laitakin Mikhael in Dawimangpa zahkona kammal zang ngam loin, “Topa in nang hong taii ta hen,” ci bek hi.</row>
		<row book="66" chapter="1" verse="1" tag="">[1] Hih laibu pen a piang baih ding thute, Pasian’ nasemte tungah a lah dingin Pasian in Jesuh tungah a thu pia a, Jesuh in maang sungah a lah thute ahi hi. Khrih in ama vantungmi sawl a, a nasempa Johan kiangah hih thute a kilangsak hi.</row>
		<row book="66" chapter="1" verse="20" tag="">[20] Tu-in ka taklam khut sungah na muh aksi sagihte le kham kibawl meivakna sagihte a khiatna in: Aksi sagihte pen pawlpi sagihte’ vantung mite a cihna hi a, meivakna sagihte pen pawlpi sagihte a cihna ahi hi.</row>
		<row book="66" chapter="2" verse="1" tag="">[1] “Efesa khua-a pawlpi vantungmi kiangah lai gelh inla, a taklam khutah aksi sagih tawi-in, kham kibawl meivakna lakah a pai kawikawi Jesuh’ thugenna hih bang ahi hi:</row>
		<row book="66" chapter="2" verse="8" tag="">[8] “Smyrna khua pawlpi vantungmi kiangah lai gelh inla, a kipatna le a tawpna, si ngei napi-in a hingkik pa’ thugen in:</row>
		<row book="66" chapter="2" verse="12" tag="">[12] “Pergamum khua pawlpi vantungmi kiangah lai gelh inla, a langnihin a hiam mahmah namsau a nei pa’ thugen in:</row>
		<row book="66" chapter="2" verse="18" tag="">[18] “Thiatira khua pawlpi vantungmi kiangah lai gelh inla, meikuang tawh a kibang mittang nei-in sumngo kihalsan tawh a kibang khe a nei Pasian’ Tapa’ thugen in:</row>
		<row book="66" chapter="3" verse="1" tag="">[1] “Sardis khua pawlpi vantungmi kiangah lai gelh inla, Pasian Kha Siangtho sagih le aksi sagih a nei pa’ thugen in: Note’ gamtatnate ka thei a, note a si hinapi-in a hing min na pua uh hi.</row>
		<row book="66" chapter="3" verse="5-7" tag="">[5] A gualzo mite in tua bangin puanpak silh ding uh a, a nungta mite a kikhumna laibu sung panin amaute’ min ka phiat kei ding hi. Ka Pa le ama vantung mite kiangah zong keima mite ahihna uh ka pulak ding hi. [6] Tua ahih manin zak nading bil a neite in Kha Siangtho in pawlpite kiangah a gen thute na za un. [7] “Filadelfia khua pawlpi vantungmi kiangah lai gelh inla, David’ tawhtang kemin, ama honsa kong kuamah in a khak zawh loh, ama khaksa kong kuamah in a hon zawh loh, a thuman a siangthopa’ thugen in:</row>
		<row book="66" chapter="3" verse="14" tag="">[14] “Laodisia khua pawlpi vantungmi kiangah lai gelh inla, thuman le citakin teci a pang, Pasian’ piansakte khempeuh a kipatna ahi Amen’ thugen in:</row>
		<row book="66" chapter="4" verse="8" tag="">[8] Tua ganhing lite in kha guk ciat nei-in, tua a khate’ sunglam le a pualamah mittang a dimtakin om a, a sun a zan tawlnga loin la sa uh a, “A beisa, tuhun, le a tawntungin a om Vanglian Topa Pasian, siangtho hi, siangtho hi, siangtho hi,” a ci uh hi.</row>
		<row book="66" chapter="5" verse="2" tag="">[2] Tua ciangin a thahat vantungmi khat ka mu a, amah in nakpitakin, “Hih laizial a ciamtehnate lakhia-in a laizial a phel dingin a kilawm kua om ahi hiam?” hong ci hi.</row>
		<row book="66" chapter="7" verse="1-2" tag="">[1] Tua khit ciangin leitung kiu li-ah vantungmi li, kiu khatah khat ciat dingin leitung, tuipi tung, le singkung khat peuhpeuh a mutkhak loh nadingin leitung huih lite lencipin a om uh ka mu hi. [2] Tua ciangin a nungta Pasian’ ciaptehna a tawi vantungmi khat, nisuahna lam panin hong paito ka mu hi. Leitung le tuipi suksiat theih nading vangliatna a kipia vantungmi lite kiangah amah in nakpitakin gen a,</row>
		<row book="66" chapter="7" verse="11" tag="">[11] Tokhom, upate, le ganhing lite kimkotah vantungmi khempeuh dingin tokhom mai ngatin kunin Pasian bia uh a,</row>
		<row book="66" chapter="8" verse="2-12" tag="">[2] Tua ciangin Pasian mai-ah a ding vantungmi sagihte ka mu a, amaute tungah peengkul sagih a kipia hi. [3] Tua ciangin kham kibawl paknamtui kuang a tawi vantungmi adang khat hong pai-in biakna tau mai-ah a ding hi. Pasian’ mite in thungetna-in a zat paknamtuite tawh hal beh ding le tokhom mai-ah a om kham kibawl biakna tau tungah piak dingin amaute tungah paknamtui tampi tak a kipia hi. [4] Pasian’ mai-ah a ding vantung mipa’ khutsung panin paknamtui khu le Pasian’ mite’ thungetna van lam manawhin kizialto hi. [5] Tua ciangin tua vantungmi in paknamtui kuang la a, biakna tau panin mei-am la-in a sungah a koih khit ciangin leitungah lawnsuk a, nakpitakin van gingin zin ling a, khua phia-in keek a kia hi. [6] Tu-in peengkul sagih a tawi vantungmi sagihte a peengkul uh a tum dingin hong kithawi uh hi. [7] A masa vantungmi in a peengkul hong tum a, gialpi le mei, sisan tawh kihelin leitungah a kiasuk hi. Leitung sehthumsuah sehkhat, le lopa hing sehthumsuah sehkhat a kangtum hi. [8] A nihna vantungmi in a peengkul hong tum a, mual lianpi tawh a kibang, mei in kangin a kuang zuazua khat, tuipi sungah kilawnsuk hi. [9] Tuipi sehthumsuah sehkhat sisan suakin, tuipi sunga om ganhingte sehthumsuah sehkhat si a, teembaw sehthumsuah sehkhat a kisia hi. [10] A thumna vantungmi in a peengkul hong tum a, vantung panin aksi lian khat meikuang bangin hong kiasukin gunte le tuinakte sehthumsuah sehkhat tungah a tu hi. [11] Tua aksi a min Gamsai hi a, tui sehthumsuah sehkhat gamsai tui suak a, tua tui khasak ahih manin a dawn mi tampi tak a si uh hi. [12] A lina vantungmi in a peengkul hong tum a, ni sehthumsuah sehkhat kisatkhia-in, kha zong sehthumsuah sehkhat mah kisatkhia a, aksi zong sehthumsuah sehkhat mah kisatkhia ahih manin a taanna uh sehthumsuah sehkhat ciat a bei hi. Sunin hun sehthumsuah sehkhat tang khua vak lo a, zanin zong hun sehthumsuah sehkhat tang mah kha le aksi taang lo hi.</row>
		<row book="66" chapter="9" verse="1" tag="">[1] Tua ciangin a ngana vantungmi in a peengkul hong tum a, vantung panin leitungah aksi khat a leengsuk ka mu hi. Tua aksi tungah kuahawm thukpi honna tawhtang a kipia hi.</row>
		<row book="66" chapter="9" verse="11-15" tag="">[11] Amaute in tua kuahawm thukpi a uk vantungmi pen kumpi-in nei uh a, tua vantungmi a min pen Hebru pau-in Abaddon hi a, Grik pau-in Apollion hi a, “A Susia pa,” a cihnopna ahi hi. [12] Tu-in gimna khatna a beina hita a, ahi zongin gimna nam nih hong tung lai ding a om hi. [13] Tua ciangin a gukna vantungmi in a peengkul hong tum a, Pasian’ mai-ah a om kham kibawl biakna tau kiu lite panin awging khat ka za hi. [14] Tua awging in peengkul a tawi vantungmi a gukna kiangah, “Eufratis Gun lianpi-ah a kihencip vantungmi lite khahkhia in,” a ci hi. [15] Tua ahih manin leitung mi khempeuh sehthumsuah sehkhat a thah ding uh a kum, a kha, a ni, a nai hun ngakin a kigingsa-in a om tua vantungmi lite a kikhahkhia hi.</row>
		<row book="66" chapter="10" verse="1" tag="">[1] Tua ciangin a thahat vantungmi khat, meiipi in tuamin, a lu tungah sakhituihup khimin, a maitang nitaang tawh kibangin, a khete meikuang khuampi tawh a kibang khat, vantung panin a hong kumsuk ka mu hi.</row>
		<row book="66" chapter="10" verse="5-10" tag="">[5] Tua ciangin tuipi le leitung kalkakin a ding ka muh vantungmi in vantung lamah a taklam khut laamto-in, [6] a nungta tawntung, vantung le a sunga om khempeuh, leitung le a sunga om khempeuh, le tuipi le a sunga om khempeuh a bawl Pasian’ min tawh kiciam a, “Tu-in zekai nawn het lo ding hi. [7] A sagihna vantungmi in a peengkul a tum ciangin ama nasem kamsangte tungah a gensa bangin Pasian in ama ip thusim a geelte hong semkhia ding hi,” a ci hi. [8] Tua ciangin vantung panin awging ka zak in kei kiangah thu hong genkik a, “Tuipi le leitung kalkakin a ding vantungmi’ khut sungah a om laizial kiphelsa pen va la in,” hong ci hi. [9] Tua ahih manin vantungmi kiangah va pai-in tua laizial neu a hong piak nadingin ka va gen leh amah in, “La inla, ne in. Na gil sung a tun ciangin thuk mahmah ding a, ahi zongin na kam sungah khuaizu bangin khum mahmah ding hi,” hong ci hi. [10] Kei zong tua vantungmi’ khutsung panin a laizial neu la-in ka ne hi. Ka kamah khuaizu bangin khum dekdak a, ahi zongin ka nekkhit ciangin ka gil sung thuk velvalsak hi.</row>
		<row book="66" chapter="11" verse="15" tag="">[15] Tua ciangin a sagihna vantungmi in a peengkul hong tum a, vantungah nakpitakin aw hong ging a, “Leitung uk nading aana neihna pen i Topa Khrih a’ hong suakkhin a, amah in a tawntungin uk paisuak ding hi,” hong ci hi.</row>
		<row book="66" chapter="12" verse="7-9" tag="">[7] Tu-in vantungah galkidona hong om a, Mikhael le a vantung mite in gulpi le a vantung mite a do uh hi. [8] Ahi zongin tua gulpi guallel ahih manin tua gulpi le a vantung mite, vantungah ki-om sak nawn lo hi. [9] Tua ciangin tua tanglai gulpi, Dawimangpa ahih kei leh Satan a kici, leitung mi khempeuh a khem pa pen a vantung mite tawh leitungah kilawnsuk hi.</row>
		<row book="66" chapter="14" verse="6-10" tag="">[6] Tua ciangin leitungah a teng mi namkim, pau namkim a zang mite tungah a tawntungin Lungdam nading Thu gen ding a nei vantungmi khat vankim lai-ah a leeng ka mu hi. [7] Amah nakpitakin kiko a, “Amah in mihingte thu a khen ding hun hong tungta ahih manin Pasian kihta unla amah phat un. Van le lei, tuinak le tuipite a bawlpa hong bia ta un,” a ci hi. [8] Tua ciangin vantungmi a nihna in hong zui a, “A Lian Babylon khuapi kicim, kicim! Amah a huk a lanna leenggahzu, mi khempeuh tungah pia-in khamsak a, gimna thuaksak hi,” a ci hi. [9] Tua ciangin vantungmi a thumna in a masa tegel hong zui leuleu-in nakpitakin, “Tua ganhing le a lim bia-in a taltang ahih kei leh a khut tungah ciaptehna a ngah mi peuhmah in, [10] Pasian’ leenggahzu zong dawn ding uh hi. Pasian in ama hehna ahi leenggahzu khauh pen ama hehna hai sungah a dimtakin sung khinzo ta hi. Tua bang mite pen a siangtho vantung mite le Tuuno mai-ah meikuang le kat khu tawh gimna kipia ding hi.</row>
		<row book="66" chapter="14" verse="15-19" tag="">[15] Biakinn sung panin vantungmi khat hong paikhia a, meiipi tungah a tu mipa nakpitakin samin, “Leitung mite lak dingin min mahmah a, a lak hun hong tungta ahih manin na phiaukawi tawh at in,” a ci hi. [16] Tua ahih manin meii tungah a tupa in leitungah a phiaukawi hong van a, leitung mite a at hi. [17] Tua ciangin vantung biakinn panin vantungmi adang khat hong paikhia leuleu a, amah in zong phiaukawi hiam khat mah a tawi hi. [18] Tua ciangin biakna tau panin vantungmi adang khat hong paikhia leuleu hi. Tua vantungmi pen mei a ukpa hi a, phiaukawi hiam a tawipa kiangah nakpitakin, “Leitung mite leenggah bangin minta ahih manin leitung mite na phiaukawi tawh atin a lom lomin kaikhawm in,” a ci hi. [19] Tua ahih manin vantungmi in zong leitungah a phiaukawi hong van a, leitung mite kaikhawmin Pasian’ hehna lian leenggah cilna phualah a kaikhawm hi.</row>
		<row book="66" chapter="15" verse="1" tag="">[1] Tua ciangin vanah nalamdang lian mahmah khat ka mu hi. Gimna nam sagih a hong keng vantungmi sagih om uh a, Pasian’ hehna a lah tawpna uh ahih manin a nunung pente ahi uh hi.</row>
		<row book="66" chapter="15" verse="6-8" tag="">[6] Tua biakinn sung panin vantungmi sagih, gimna sagih tawh hong pusuak uh a, puanpak silhin, kham awmgak tawh a awm uh a gak uh hi. [7] Ganhing lite sung panin khat in a nungta tawntung Pasian’ hehna a dim hai sagih, vantungmi sagihte kiangah a pia hi. [8] Tua biakinn sungah Pasian’ minthanna le a vangliatna khu kidim ahih manin, vantungmi sagihte in hong paipih gimna sagih a ven’ matengin biakinn sungah kuamah lut thei lo uh hi.</row>
		<row book="66" chapter="16" verse="1" tag="">[1] Tua ciangin biakinn panin awging khat in vantungmi sagihte kiangah, “Leitungah va pai unla, hai sungah a om Pasian’ hehnate va sungkhia un,” ci-in awging lianpi tawh a genna ka za hi.</row>
		<row book="66" chapter="16" verse="8-12" tag="">[8] A lina vantungmi in ni tungah a hai hong bung a, ni in a satna tawh mite a kanggawp hi. [9] Nisa in mite kanggawp ahih manin mite in hih gimna tawh kisai-ah thu a nei Pasian a samsia uh hi. Ahi zongin a mawhna uh panin kisikin Pasian a phat ding uh ut lo uh hi. [10] A ngana vantungmi in ganhing tokhom tungah a hai hong bung a, tua ganhing’ ukna gam sung tengah khua hong mial hi. Mite in na a sak manun a leii pet uh a, [11] a meimate uh na a sak manun vantung Pasian a samsia uh hi. Ahi zongin a gamtat siatna uh panin kisik nuam lo uh hi. [12] A gukna vantungmi in Eufratis Gun lianpi tungah a hai hong bung a, nisuahna lam kumpite hong pai nading lam a bawlkholhna-in a tuite hong kangcip hi.</row>
		<row book="66" chapter="16" verse="17" tag="">[17] A sagihna vantungmi in huihlakah a hai hong bung a, biakinn sung tokhom panin nakpitakin aw khat hong gingin, “Man khinta hi,” a ci hi.</row>
		<row book="66" chapter="17" verse="1-3" tag="">[1] Tua ciangin hai sagih a tawi vantungmi sagihte sung panin kei kiangah khat hong pai a, “Hong pai in; gun tampi gei-ah a kilam a paktat mahmah khuapi gimna a kipiakzia ding ka hong lak ding hi. [2] Leitung kumpite in tua a paktat mahmah nu tawh gamtat hoih lo gamta uh a, leitung mite in ama paktatna leenggahzu dawnin a kham uh hi,” hong ci hi. [3] Kha Siangtho tawh kidimin ka om a, vantungmi in gamlak mun khatah hong tunpih hi. Tua lai-ah, a tungah min hoih lo nam tuamtuam a dimin a kigelh ganhing a san khat tungah numei khat a tu ka mu hi. Tua ganhing in lutang sagih le ki sawm a nei hi.</row>
		<row book="66" chapter="17" verse="7" tag="">[7] Ahi zongin vantungmi in keima kiangah, “Bang hangin lamdangsa na hi hiam? Tua numei le amah a pua, lutang sagih le ki sawm a nei ganhing a cihnopna thu ka hong gen ding hi.</row>
		<row book="66" chapter="17" verse="15" tag="">[15] Tua ciangin vantungmi in hong genthuah lai a, “A paktat numei a tutna gun tuite pen minam tuamtuam, pau nam tuamtuam a zang mihonpite ahi hi.</row>
		<row book="66" chapter="18" verse="1" tag="">[1] Tua khit ciangin vantung panin vantung midang khat a hong paisuk ka mu hi. Amah in aana a lian mahmah nei a, ama vang in leitung buppi a taan hi.</row>
		<row book="66" chapter="18" verse="21" tag="">[21] Tua ciangin a thahat vantungmi khat in angawina suang tawh a kibang suang lianpi khat la-in tuipi sung denna a, “A lian Babylon khuapi hih bangin kilawn ding a, kimukik ngei nawn lo ding hi.</row>
		<row book="66" chapter="19" verse="9" tag="">[9] Tua ciangin vantungmi in keima kiangah, “Hih thu gelh in: Tuuno’ zineihna pawi-ah a kisam mite a hampha mahmah ahi hi,” hong cihkhit ciangin, “Hihte pen Pasian’ gen taktak kammal ahi hi,” hong cithuah lai hi.</row>
		<row book="66" chapter="19" verse="17" tag="">[17] Tua ciangin ni sungah vantungmi khat a ding ka mu a, amah in vankim lai-ah a leeng vasa khempeuh nakpitakin samin, “Pasian’ pawi lianpi-ah a kikhawm dingin hong pai un.</row>
		<row book="66" chapter="20" verse="1" tag="">[1] Tua ciangin vantung panin vantungmi khat hong paisukin, kuahawm thukpi honna tawhtang le sikkhau khainiang golpi khat a tawi ka mu hi.</row>
		<row book="66" chapter="21" verse="9-12" tag="">[9] Tua ciangin gimna nunung sagihte a dimin a om hai sagih a tawi vantungmi sagihte sung panin khat kei kiangah hong pai-in thu hong gen a, “Hong pai in; Tuuno zi, a Mothak ka hong lak ding hi,” hong ci hi. [10] Tua laitakin Kha Siangtho tawh ka kidim a, tua vantungmi in mual sang mahmah khat dawnah hong paipih hi. Vantung Pasian kiang panin a hong paisuk Khuapi Siangtho ahi Jerusalem khua a hong lak hi. [11] Tua khuapi pen Pasian’ vang tawh tee ziazua a, Jasper suangmanpha bangin taang a, Kristal suangmanpha bangin siang kilkel hi. [12] A kulh sahin sang mahmah a, kulhkongpi sawm le nih nei-in, a kongpite-ah vantungmi sawm le nih om a, a kulhkongpite tungah Israel minam sawm le nihte’ min kigelh hi.</row>
		<row book="66" chapter="21" verse="15" tag="">[15] Keima kiangah thu a hong gen vantungmi in tua khuapi, a kulhkongpite le a kulh a teh nadingin kham kibawl tehna ciang khat a nei hi.</row>
		<row book="66" chapter="22" verse="1-9" tag="">[1] Tua ciangin vantungmi in Pasian le Tuuno tokhom panin a hong luangkhia, kristal suangmanpha bangin a tee selsel gun tui hong lak a, [2] khuapi sung lampi laizangah a luang hi. Tua gun pang tuakah nuntakna singkung po a, kha simin gah ahih manin kum khat sungin sawm le nih vei a gah hi. A tehte zong natna dam nading zatui-in kizang hi. [3] Pasian’ samsiatna a ngah peuhpeuh tua khua sungah om lo hi. Tua khuapi sungah Pasian le Tuuno’ tokhom om ding a, ama nasemte in amah a bia ding uh hi. [4] Amaute in ama maitang mu ding uh a, a taltang tung uhah ama min kigelh ding hi. [5] Topa Pasian pen amaute’ khuavak hi-in, a tawntungin amaute in uk paisuak ding uh ahih manin khuamial hun cih om nawn lo ding a, khua a vaksak ding meivak le nitaang cihte kisam lo ding uh hi. [6] Tua ciangin vantungmi in kei kiangah, “Hih thute muantaak a, thuman ahi hi. Kamsangte tungah a Kha Siangtho a pia Topa Pasian in a hong piang baih ding thute, a nasemte tungah a lak dingin a vantung mite a hong sawl hi,” hong ci hi. [7] Jesuh in, “Kei a hong pai baihta ding ka hi hi. Hih laibu sunga kigelh thu a zui mite mi hampha ahi hi,” a hong ci hi. [8] Keimah Johan in hih thute za-in ka muh ahi hi. Hih thute za-in ka muh ciangin hih thute kei tungah a hong lak vantungmi a bia dingin a khe phungah ka boksuk hi. [9] Ahi zongin amah in, “Kei hong bia kei in. Kei pen nang le na sanggamte, le hih laibu sungah a om thu a zui mite tawh nasemkhawm khat ka hi hi. Pasian bia in,” hong ci hi.</row>
		<row book="66" chapter="22" verse="16" tag="">[16] “Keimah Jesuh in pawlpite a dingin hih thute nang kiangah a hong gen dingin ka vantungmi ka hong sawl hi. Kei pen David’ zung le a suan ahi, zingsol ka hi hi,” a hong ci hi.</row>
	</category>
	<category id="135">
		<row book="1" chapter="1" verse="31" tag="">[31] Pasian in a bawlsate khempeuh en a, hoih sa mahmah hi. Nitak hong bei-in zingsang hong tung a, a ni guk ni ahi hi.</row>
		<row book="3" chapter="19" verse="28" tag="">[28] Note in mi site’ hangin dahna limin na ci tung uh liamsak loin note’ tungah ciaptehna khat peuhpeuh zong na sun kei ding uh hi; kei pen TOPA ka hi hi.</row>
		<row book="5" chapter="14" verse="1" tag="">[1] “Note pen TOPA na Pasian uh mite na hi uh hi. Misite hangin note ki-atkeh loin, na sam uh zong na mettol kei ding uh hi.</row>
		<row book="11" chapter="18" verse="28" tag="">[28] Tua ciangin amaute a gingin kiko-in, amau’ ngeina bangin namsaute le sikzumte tawh, amaute tungah si a luan dongin ki-atin kisun uh hi.</row>
		<row book="45" chapter="1" verse="24" tag="">[24] Mihingte tua zahta-in hailua uh ahih manin amau ututin a gamtat theih nadingun Pasian in khahkhong vet a, a zumhuai mahmahpi-in a gamta uh hi.</row>
		<row book="45" chapter="12" verse="2" tag="">[2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="46" chapter="3" verse="16-17" tag="">[16] Note pen Pasian’ biakinn na hihna uh le note sungah Pasian’ Kha Siangtho a teng ahih lamtak na theihsa uh ahi hi. [17] Mi khatpeuh in Pasian’ biakinn susia leh Pasian in tua mipa susia ding hi. Bang hang hiam cih leh Pasian’ biakinn a siangtho hi a, note zong tua biakinn siangtho na hi uh hi.</row>
		<row book="46" chapter="6" verse="19-20" tag="">[19] Na pumpi uh, Pasian in a hong piak, note’ sungah a teng Kha Siangtho’ biakinn ahih lamtak thei lo na hi uh hiam? Note’ pumpi, nomau’ neihsa hi lo a, Pasian a’ ahi hi. [20] Note pen Pasian in a hong leisa na hih manun na pumpi uh Pasian’ minthan nadingin na zang un.</row>
		<row book="46" chapter="10" verse="23" tag="">[23] “Ka ut peuhpeuh ka hihtheihna ding thu om hi,” a ci omkha ding hi. Ahi zongin na khempeuh ka hih ding kilawm lo hi. Na khempeuh hihtheih nading thu a om hangin a kihihthei khempeuh hihna in midangte’ hoih nading piangsak lo hi.</row>
		<row book="49" chapter="5" verse="29" tag="">[29] Eite pen ama pumpi nate ihihna hangin Khrih in hong it mah bangin kuamah in ama pumpi mudah ngei lo a, hoihtakin kemin a vakzaw hi.</row>
		<row book="54" chapter="2" verse="9" tag="">[9] Tua mah bangin numeite zong a kilawm a kituak bekin kizemin kipuahin, sam khawng a uanglua-in bawl loin, a khengvalin kizepna a tuamtuamte zang loin,</row>
		<row book="66" chapter="19" verse="16" tag="">[16] A puan tung le a phei tungah, “Kumpite’ Kumpi, topate’ Topa,” ci-in a min kigelh hi.</row>
	</category>
	<category id="136">
		<row book="1" chapter="25" verse="29-34" tag="">[29] Khatvei Jakob in meh huanin a om laitakin gamlak a sa betna panin phukhong vei-in Esau hong ciah hi. [30] Esau in Jakob kiangah, “Gilkialin phukhong vei ka hih manin tua na meh san tawmkhat hong nesak in,” a ci hi. (Tua ahih manin ama min Edom kici hi.) [31] Jakob in, “Na innluahza hong pia lecin ka meh kong pia ding hi,” a ci hi. [32] Esau in, “A si ding ka hita hi; kei a dingin innluahza bangin kimang ding ahi hiam?” a ci hi. [33] Jakob in, “Kei’ tungah hong kiciam masa in,” a ci hi. Tua ahih ciangin ama tungah Esau kiciam a, Jakob’ tungah a innluahza a zuak hi. [34] Tua ciangin Jakob in an le bemeh Esau a pia hi. Esau in zong an ne-in tui a dawn khit ciangin a pai nading a zuan hi. Tua ahih manin Esau in a innluahza tua ciang bang bekin a ngaihsun ahi hi.</row>
		<row book="1" chapter="39" verse="7-10" tag="">[7] Tawlkhat khit ciangin a topa’ zi in Josef zawl mit a, “Kei tawh hong lumkhawm in,” a ci hi. [8] Ahih hangin amah in nialin a topa’ zi kiangah, “En in, kei hong nei ahih manin ka topa in inn sungah bangmah lunghihmawhna nei lo a, ama neih khempeuh ka khut sungah hong koih khin hi. [9] Hih inn sungah kei sangin amah lianzaw lo hi. Nang, ama zi na hih manin, nang lobuang kei kiang panin amah in a kep tuam bangmah om lo hi. Tua ahih ciangin bangci-in hih gitlohna lianpi bawlin Pasian’ tungah khial ding ka hi hiam?” a ci hi. [10] Amah in ni khat khit ni khat Josef a zol hangin, amah tawh lupkhop ding hitaleh omkhop ding hitaleh amah in tua nu’ thu ngai lo hi.</row>
		<row book="2" chapter="17" verse="2" tag="">[2] Tua ahih ciangin mite in Moses’ tungah mawhna zong uh a, “Tui dawn ding hong pia in,” ci uh hi. Moses in amaute kiangah, “Bang hangin kei’ tungah mawhna hong zong na hi uh hiam? Bang hangin TOPA ze-et na hi uh hiam?” a ci hi.</row>
		<row book="5" chapter="6" verse="16" tag="">[16] “Massah munah amah na ze-et uh bangin TOPA na Pasian uh na ze-et nawn kei ding uh hi.</row>
		<row book="14" chapter="32" verse="31" tag="">[31] Tua ahih ciangin gam sung omzia lim a kan dingin ama kiangah a kisawl Babylon uliante’ kamtaite tawh kisai-in, amah a ze-etna ding le ama lungsim sungah bang om hiam cih a vekpi-in a theih nadingin Pasian in ama thu-in amah a omsak hi.</row>
		<row book="18" chapter="2" verse="10" tag="">[10] Ahih hangin amah in a zi kiangah, “Numei haite’ kampau bangin na pau hi. Pasian’ tung panin a hoih sang ihih ciangin siatna zong sang lo ding ihi hiam?” a ci hi. Hih thu khempeuhah a kampau nangawnin Job khial lo hi.</row>
		<row book="19" chapter="26" verse="2" tag="">[2] TOPA aw, hong ze-et inla hong sin in. Ka lungsim le ka ngaihsutna hong entel in.</row>
		<row book="19" chapter="78" verse="41" tag="">[41] Amaute in amah ze-et kikkik uh a, Israel-te’ Siangtho Pasian a phin uh hi.</row>
		<row book="19" chapter="119" verse="11" tag="">[11] Nangma tungah kong khialh loh nadingin ka lungsim sungah nangma thu ka khol hi.</row>
		<row book="19" chapter="119" verse="67" tag="">[67] Gim nong piak ma-in lam ka pial thei zel a, ahih hangin tu-in na thu ka zui hi.</row>
		<row book="20" chapter="1" verse="10" tag="">[10] Ka ta aw, mi hoih lote in nang hong zol ciangin, amau’ zolna zui kei in.</row>
		<row book="20" chapter="7" verse="25-26" tag="">[25] Tua bang numeite’ zolna mang kei unla, tua bangte tawh khialkha kei un. [26] Tua bang numei in mi tampi tak siasakin, simzawh loh ding mi tampi’ sihna a piangsak hi.</row>
		<row book="20" chapter="17" verse="3" tag="">[3] Kham le ngunte mei sungah kize-et a, mihingte’ lungsim TOPA in ze-et hi.</row>
		<row book="22" chapter="2" verse="15" tag="">[15] “I leengguite pak ta ahih manin ngiano hon in a suksiat ma-in tua ngiano honte man ni,” hong ci hi.</row>
		<row book="24" chapter="6" verse="27" tag="">[27] Jeremiah aw, ka mite a ze-et dingin nang kong koih hi. Ze-et inla, a om dan uh thei in.</row>
		<row book="24" chapter="9" verse="7" tag="">[7] Tua ahih manin Vanglian TOPA in a cihin-ah, “En un, amaute a siantho nadingun suangtui-in ka ze-et ding hi. Tua lo ka mite bangcih nawn ding ka hi hiam?</row>
		<row book="24" chapter="35" verse="5-6" tag="">[5] Tua ciangin Rekhab behte’ mai-ah leenggahzu a dimin a kikoih hai le keute ka pia a, leenggahzu dawn un, ci-in ka sawl hi. [6] Ahih hangin amaute in, “Kote in leenggahzu ka ne kei ding uh hi. Bang hang hiam cih leh Rekhab’ tapa, ka pu uh Jonadab in thu hong pia a, ‘Note a kipan na ta na tute un leenggahzu na ne ngei peuhmah kei ding uh hi.</row>
		<row book="27" chapter="1" verse="8" tag="">[8] Daniel in kumpi innsunga an le leenggahzu tawh a pumpi a thanghuaisak loh nadingin a lungsim a khensat hi. Amah in innsungmang lianpen Ashpenaz kiangah tua bang an a kipiak loh nadingin a ngen zaw hi.</row>
		<row book="27" chapter="11" verse="32" tag="">[32] Kumpipa in tua biakna a nusia mite a thuzawh theih nadingin zuaugen siamna a zang ding hi. Ahih hangin Pasian’ nung a zui mite ahih uhleh thahatin a gualzo ding uh hi.</row>
		<row book="39" chapter="3" verse="10" tag="">[10] Ka biakinn-ah an a om theih nadingin sawm-ah-khat a kimin hong paipih un. Kei hong ze-et un; vantung kongkhakte hongin, note a dingin na hoih tampi kong piakna na mu ding uh hi.</row>
		<row book="40" chapter="4" verse="1-4" tag="">[1] Tua ciangin Dawimangpa’ ze-etna a thuak dingin Kha Siangtho in gamlakah Jesuh a paipih hi. [2] Jesuh in sun sawmli le zan sawmli sung an ne loin omkhin ahih manin a gil a kial hi. [3] Tua ciangin ama kiangah Dawimangpa hong pai a, “Pasian’ Tapa na hih takpi le hih suangte anlum a suah nadingin thu pia in,” a ci hi. [4] Ahi zongin Jesuh in, “Lai Siangtho sungah, ‘Anlum bek tawh mite nungta lo a, Pasian genkhiat thute tawh nungta zaw hi,’ ci-in kigelh hi lo ahi hiam?” ci-in a dawng hi.</row>
		<row book="40" chapter="4" verse="6-7" tag="">[6] “Pasian’ Tapa taktak na hih le Lai Siangtho sungah, ‘Pasian in nang a hong kem dingin a vantung mite hong sawl ding hi. Na khete le suang a kitahkhak loh nadingin vantung mite in a khut uh tawh nang hong dom ding hi,’ ci-in kigelh ahih manin, hih lai panin tuaksuk in,” a ci hi. [7] Jesuh in, “Lai Siangtho mahah, ‘Na Topa Pasian na ze-et kei in,’ ci-in gen hi lo ahi hiam?” ci-in a dawng hi.</row>
		<row book="40" chapter="4" verse="10" tag="">[10] Jesuh in, “Satan aw, taikhia in. Lai Siangtho in, ‘Na Topa Pasian bek bia inla, ama na bek sem in,’ ci hi lo ahi hiam?” ci-in a dawng hi.</row>
		<row book="40" chapter="6" verse="13" tag="">[13] Ze-etna lian hong thuaksak ke’n. Gilo’ kiang pan hong honkhia in,’ (Uk zawhna, vangliatna, minthanna, na nei tawntung hi. Amen.) ci-in na ngen ding uh hi.</row>
		<row book="40" chapter="24" verse="13" tag="">[13] Ahi zongin a bei dongin a thuakzote in hotkhiatna ngah ding uh hi.</row>
		<row book="40" chapter="26" verse="41" tag="">[41] Ze-etna-ah na puk khak loh nadingun thu ngen un. Lungsim in ze-etna nang nuam napi-in pumpi in nangzo lo hi,” a ci hi.</row>
		<row book="41" chapter="1" verse="13" tag="">[13] Gamlakah ni sawmli sung om a, Satan in tua hun sungteng a ze-et hi. Tua lai-ah gamsa gilote zong om a, ahi zongin vantung mite hong pai-in amah huhin an a vak uh hi.</row>
		<row book="41" chapter="8" verse="11" tag="">[11] Farisi mite hong pai-in Jesuh tawh thu kinial uh a, amah a mawhsak theih nading uh a deihna-in Pasian tawh kipawl ahihna a lah nadingin lim khat a lah ding a ngen uh hi.</row>
		<row book="41" chapter="12" verse="15" tag="">[15] Pia ding ihi hiam, pia lo ding ihi hiam?” ci-in a dong uh hi. Ahi zongin Jesuh in amau lungsimtawng thei ahih manin, “Bang hangin kei hong thangsiah se na hi uh hiam? Ka et dingin dangka peek khat hong la dih un,” a ci hi.</row>
		<row book="41" chapter="14" verse="38" tag="">[38] Tua ciangin amaute kiangah, “Ze-etna-ah na pukkhak loh nadingun pilvangin thu ngen un. Lungsim in ze-etna nangnuam napi, pumpi in nang zo lo hi,” a ci hi.</row>
		<row book="42" chapter="4" verse="4" tag="">[4] Jesuh in, “Lai Siangtho sungah, ‘Anlum bek tawh mite nungta zo lo hi,’ ci-in kigelh hi lo ahi hiam?” ci-in a dawng hi.</row>
		<row book="42" chapter="4" verse="8" tag="">[8] Jesuh in, “Lai Siangtho in, ‘Topa Pasian na bia inla, ama na bek sem in,’ ci hi lo ahi hiam?” ci-in a dawng hi.</row>
		<row book="42" chapter="4" verse="12-13" tag="">[12] Jesuh in, “Lai Siangtho in, ‘Topa na Pasian na ze-et kei in,’ ci hi,” ci-in a dawng hi. [13] Dawimangpa in a hihtheihna khempeuhah Jesuh a ze-et khit ciangin tawlkhat sung a nusia phot hi.</row>
		<row book="42" chapter="8" verse="13" tag="">[13] Suang kitawphah leilak a tukna munte pen Pasian’ thu a zak ciangin lungdam takin a sangte a cihna ahi hi. Ahi zongin amaute sungah thuktum lo ahih manin tawlkhat sung bek um uh a, ze-etna hun a tun ciangin a puk uh hi.</row>
		<row book="42" chapter="10" verse="25-28" tag="">[25] Jesuh a ze-et dingin Thukham hilh siate khat hong ding a, “Sia aw, nuntak tawntungna ka ngahtheih nadingin bang sem ding ka hi hiam?” ci-in a dong hi. [26] Jesuh in, “Thukham sungah bang kigelh a, bang sim na hi hiam?” a ci hi. [27] Amah in, “Na Topa Pasian na lungsim khempeuh, na nuntakna khempeuh, na hatna khempeuh, le na pilna khempeuh tawh na it inla, nangmah na ki-it bangin na vengte na it in,” ci-in kigelh hi, ci-in a dawng hi. [28] Tua ciangin Jesuh in, “Na dawnna man mahmah hi. Tua bangin gamta lecin nuntak tawntungna na ngah ding hi,” a ci hi.</row>
		<row book="42" chapter="11" verse="4" tag="">[4] Kote tungah a hong mawhte mawh maisakna ka neih bangun ko’ mawhna zong hong maisak in. Ze-etna lian hong thuaksak ke’n,’ ci-in na ngen ding uh hi,” a ci hi.</row>
		<row book="42" chapter="17" verse="1" tag="">[1] Tua ciangin Jesuh in a nungzuite kiangah, “Mite a puktheih nading ze-etna hong piang hamtang ding hi. Ahi zongin tua puk nading a piangsak mipa in gimna ngah ding hi.</row>
		<row book="42" chapter="22" verse="31" tag="">[31] Tua ciangin Jesuh in, “Simon, Simon aw, lokho pa in buhhum a haih bangin note khempeuh hong ze-et nadingin Satan in thu a ngah khitna thu phawk in.</row>
		<row book="42" chapter="22" verse="40" tag="">[40] Ama painopna mun a tun ciangin amaute kiangah, “Ze-etna na tuahkhak loh nadingun thu ngen un,” ci-in a gen hi.</row>
		<row book="42" chapter="22" verse="46" tag="">[46] Jesuh in, “Bang hangin ihmu na hi uh hiam? Tho unla ze-etna-ah na pukkhak loh nadingun thu ngen un,” a ci hi.</row>
		<row book="43" chapter="1" verse="12" tag="">[12] Tua bang hitaseleh ama thu ngai-in amah a um mite khempeuh tungah Pasian’ tate suahtheih nading thu a pia hi.</row>
		<row book="43" chapter="6" verse="6" tag="">[6] (Jesuh in a hih ding thei napi-in Filip a ze-etna-in hih bangin a dong lel ahi hi.)</row>
		<row book="46" chapter="7" verse="5" tag="">[5] Thungetna-in hun na zattheih nadingun tawlkhat sung tuam om ding thukim khawm masa lopi-in lupkhop ding kinialkha kei un. Tua bangin tawlkhat sung na tuam om khit uh ciangin note’ pumpi’ deihna hangin Satan’ ze-etna sungah na pukkhak loh nadingun a ngeina bangin lupkhop ding kipan kik un.</row>
		<row book="46" chapter="10" verse="13" tag="">[13] Na tuah uh ze-etnate khempeuh pen mite’ tuah ngeingeite mah ahi hi. Pasian in citakin a thuciamna lenkip ahih manin note’ thuak zawh loh ding ze-etna hong tuaksak lo ding hi. Ze-etna na tuah hun uh ciangin zong na thuakzawh nading uh thahatna hong guan ding ahih manin na suahtak zawh nading uh lampi hong honsak ding hi.</row>
		<row book="46" chapter="15" verse="33" tag="">[33] Sanggamte aw, mi’ khemsa-in ta kei un. Kikholhpih hoih lote in mi siasak thei hi.</row>
		<row book="47" chapter="2" verse="9" tag="">[9] Note in ze-etna bangzah ciang thuakzo-in, ka thugente na hong mangzo uh hiam cih ka theih nadingin tua lai a hong gelh ka hi hi.</row>
		<row book="48" chapter="6" verse="1" tag="">[1] Sanggamte aw, mi khatpeuh a gamta khial a om ciangin, Kha Siangtho’ deihna bangin a nungta note in tua a khial pa a manin a gamtatkik theih nadingin thunem zangin na huh un. Note in zong amah bangin ze-etna na tuahkhak loh nadingun na kikem un.</row>
		<row book="49" chapter="4" verse="27" tag="">[27] Dawimangpa in hong suksiat theih nading hun omsak kei un.</row>
		<row book="49" chapter="6" verse="10-11" tag="">[10] Tu a kipanin Topa tawh na kipawlna uh le ama vangliatna hangin na tha uh khauhsak ta un. [11] Dawimangpa’ hong hih nading khempeuh na dalzawh nadingun Pasian’ galvan namkim na zang un.</row>
		<row book="50" chapter="4" verse="13" tag="">[13] Khrih in a hong piak vangliatna tawh hihte khempeuh nawkzawh nading thahatna a nei ka hi hi.</row>
		<row book="52" chapter="3" verse="5" tag="">[5] Tua ahih manin ka thuakzawh nawn loh ciangin note’ upna zia a thei dingin Timoti ka hong sawl hi. Dawimangpa’ ze-etna in note hong puksakkha-in, kote’ nasepna a mawkna suakkha ding hi, ci-in ka lunghimawh uh hi.</row>
		<row book="54" chapter="6" verse="9" tag="">[9] Ahi zongin a haunuam mite in ze-etna a tuamtuam thuak a, duhhopna, huaihamna a haivai thute-ah awkcipin, haksatna le siatna a tuahlawh uh hi.</row>
		<row book="58" chapter="2" verse="18" tag="">[18] Ama pumpi mahmah in ze-etna le gimna thuak ahih manin tuhun ciangin tua bang a thuakte a hong huhthei hi.</row>
		<row book="58" chapter="4" verse="15-16" tag="">[15] Eite’ neih Siampi Lianpen pa in i ginat lohna-ah eite a hong hehpih thei lo ding hi lo hi; eite mah bangin ze-etna khempeuh a thuak hi a, ahi zongin mawhna a bawl lo ahi hi. [16] Tua ahih manin a kisap hunin, eite a hong huh dingin hehpihna le dikna thupha i ngahtheih nadingin, kimuanna lungsim tawh hehpihna tokhom va zuan ciat ni.</row>
		<row book="58" chapter="11" verse="17" tag="">[17] Pasian in Abraham a ze-et laitakin Abraham in a upna hang mah tawh Pasian biak nadingin a tapa Isaac na pia ngam hi. Pasian mah in Abraham tungah tapa ka hong pia ding ci-in a ciam hinapi-in, Pasian’ ciamna bangin a neih tua a tapa neihsun mah, Pasian biak nadingin Abraham in pia dingin na kithawi hi.</row>
		<row book="59" chapter="1" verse="2-4" tag="">[2] Sanggamte aw, thuhaksa a tuamtuam na thuak uh ciangin lungdam nadingin na ngaihsun zaw un. [3] Tua bangin na upna uh hong kize-etna na thuakzawh uh ciangin na kipna uh hong kilangsak ahihna thu na thei uh hi. [4] A kisam bangmah om loin a cingtaak na suahtheih nadingun na thuakna uh hangin a tawntungin na kip paisuak nadingun na ngaihsun un.</row>
		<row book="59" chapter="1" verse="12-15" tag="">[12] A hoih takpi mah hiam, ci-in sinna a thuak ciangin a nangzote a hampha mahmah ahi hi. Tua bangin a nangzote in, amah a itte tungah Pasian in a piak dingin a ciam nuntakna lukhu a ngah ding uh hi. [13] Mi khat peuhpeuh in tua bang ze-etna a thuak ciangin, “Pasian in kei hong ze-et hi,” ci-in ngaihsun kei hen. Siatna in Pasian ze-et ngei lo a, mite a siat nadingin Pasian in zong ze-et ngei lo hi. [14] Mi khatpeuh in ama deihna zui-in a gamtat ciangin mawhna a piangsak ahi hi. [15] Lungsim utna a gol semsem ciangin mawhna hong piang a, mawhna hong cingtaak ciangin sihna hong piang hi.</row>
		<row book="59" chapter="4" verse="7" tag="">[7] Tua ahih manin Pasian’ thu na mang un. Dawimangpa na nial un. Nial le-uhcin no kiang panin taikhia ding hi.</row>
		<row book="59" chapter="4" verse="12-13" tag="">[12] Thukham a pia pa le thu a khen pa pen Pasian bek hi a, amah bek in hong honkhiazo a, hong susiazo hi. Tua ahih manin bang hangin na mipihte uh gensia-in thu a khenthei dingin kingaihsun zenzen na hi uh hiam? [13] Tuni ahih kei leh zing ciangin tua khua tua khua-ah va pai-in, kum khat bang va omin, sumbawlin a meet tampi va ngah ni, a ci mite aw, ka thugen hong ngai dih un.</row>
		<row book="59" chapter="4" verse="17" tag="">[17] A hoih a manin gamtat ding thei napi-in a gamta lote a khial ahi hi.</row>
		<row book="60" chapter="4" verse="12-13" tag="">[12] Ka itte aw, note’ upna hong kize-etna-in gimna haksate na thuak manun a thu lamdangpi-in ngaihsun kei unla, na lungkham ngaihsut kei un. [13] Tua bangin Khrih tawh thuakkhawm le-uhcin ama minthanna hong kilat ciangin note lungdam mahmah ding na hih manun, tua banga na thuakna uhah na lungdamzaw un.</row>
		<row book="60" chapter="5" verse="8" tag="">[8] Note pilvangin khua phawk un. Na gal uh ahi Dawimangpa, humpinelkai bangin a nektheih ding zongin vak kawikawi hi.</row>
		<row book="62" chapter="2" verse="1" tag="">[1] Ka itte aw, note na khialhkhak loh nading uh ka deihna-in hih lai a hong gelh ka hi hi. Ahi zongin mi khatpeuh a khialh ciangin eite a dingin Pa Pasian kiangah a hong thumsak dingin a thuman Jesuh Khrih i nei hi.</row>
		<row book="65" chapter="1" verse="24-25" tag="">[24] Ama minthanna mai-ah paubaanna om hetloin lungdam takin a hong paipih theih nadingin note na pukkhak nading panun a hong kem, [25] khat bek ahi eite a hong Hon Pasian in, tuma, tu laitak, le a tawntungin, minthanna, vangliatna, uk zawhna, le aana nei tawntung tahen. Amen.</row>
		<row book="66" chapter="2" verse="10" tag="">[10] Na thuak ding uh haksatnate kihta kei un. Dawimangpa in note pawlkhat thong sungah hong khia-in hong ze-et ding hi. Gimna na thuak hun ding uh ni sawm sung bek hi ding hi. Na sih dongun kei tungah hong citak un. Tua hileh nuntakna lukhu ka hong pia ding hi.</row>
		<row book="66" chapter="2" verse="26" tag="">[26] A gualzo, a tawp dongin keima deihna bangin a gamtazo mite tungah, keimah in ka Pa tung panin ka ngah vangliatnate mah ka pia ding hi. Minam dangte tungah ukna a neih nading uh aana ka pia ding a, leibeel satkhap bangin sik ciangkhut tawh minam dangte satgawp ding uh hi.</row>
		<row book="66" chapter="3" verse="9-10" tag="">[9] Jew mi hi lo napi-in Jew mi hi ung, ci-in zuau a gen Satan’ pawlte, note’ mai-ah hong paisakin na khephung uhah ka boksak ding a, note ka hong itna thu amaute ka theisak ding hi. [10] Note in lungduai takin na thuak nading uh ka hong thupiakna zui na hih manun leitung a a om mi khempeuh ze-et nadingin leitung bupah a hong tung ding lungkhamna panin kei zong note ka hong suaktasak ding hi.</row>
	</category>
	<category id="137">
		<row book="1" chapter="3" verse="15" tag="">[15] Nang le numei kikal na suanlekhakte le ama suanlekhakte kikalah kilangneihna ka omsak ding hi. Amah in na lutang hong sunim ding a, nang in ama khetul na sunim ding hi,” a ci hi.</row>
		<row book="23" chapter="53" verse="7" tag="">[7] “Amah kinengniamin gimna a kithuaksak hangin amah kam khat beek pau lo hi. Sa gote kiangah a kipaipih tuuno le a mulmette mai-ah a kipaipih tuu a ham loh mah bangin amah kam khat beek pau lo hi.</row>
		<row book="23" chapter="59" verse="19" tag="">[19] Tua ahih ciangin nisuahna le nitumna kikalah a om mi khempeuh in amah zahtakin, a vangliatna kihta ding uh hi. Bang hang hiam cih leh huihpi nung bang, tuipi khang bangin amah hong pai ding hi.</row>
		<row book="38" chapter="9" verse="9" tag="">[9] Zion mite aw, nakpitakin lungdam un. Jerusalem mite aw, lungdamin awng un. En un, na kumpipa uh hong pai hi. Amah, gualzawhna tawh hong pai hi. Ahi zongin kiniamkhiatna tawh hong pai a, sin nai loh lano tungah hong tuang hi.</row>
		<row book="40" chapter="1" verse="1-5" tag="">[1] Abraham’ suan David, David’ suan Jesuh Khrih’ khang ciaptehna hih bang ahi hi. [2] Abraham ta Isaac, Isaac ta Jakob, Jakob ta Judah, le a sanggamte ahi uh hi. [3] Judah ta Perez le Zerah hi a, Tamar tawh a neih a ta ahi uh hi. Perez ta Hezron, Hezron ta Ram, [4] Ram ta Amminadab, Amminadab ta Nahshon, Nahshon ta Salmon, [5] Salmon ta Boaz, Rahab tawh a neih a ta ahi hi. Boaz ta Obed, Ruth tawh a neih a ta ahi hi. Obed ta Jessi,</row>
		<row book="40" chapter="1" verse="16" tag="">[16] Jakob ta Josef hi a, Josef pen Khrih a kici Jesuh’ nu Mary’ pasal ahi hi.</row>
		<row book="40" chapter="3" verse="3" tag="">[3] Kamsang Isaiah in, “Gam sungah mi khat kiko a, ‘Topa’ pai nading lampi bawl unla, a tot ding lampi tangsak un,’ ci hi,” ci-in a gen ciangin hih Johan’ thu a gen ahi hi.</row>
		<row book="40" chapter="3" verse="17" tag="">[17] Tua sung mahin vantung panin aw khat hong ging a, “Hih pen ka it mahmah ka Tapa hi a, ama tungah ka lungkim mahmah hi,” a hong ci hi.</row>
		<row book="40" chapter="4" verse="1-3" tag="">[1] Tua ciangin Dawimangpa’ ze-etna a thuak dingin Kha Siangtho in gamlakah Jesuh a paipih hi. [2] Jesuh in sun sawmli le zan sawmli sung an ne loin omkhin ahih manin a gil a kial hi. [3] Tua ciangin ama kiangah Dawimangpa hong pai a, “Pasian’ Tapa na hih takpi le hih suangte anlum a suah nadingin thu pia in,” a ci hi.</row>
		<row book="40" chapter="7" verse="29" tag="">[29] Amah in Thukham hilh siate bangin thu gen loin, aana neite bangin thu a genzaw hi.</row>
		<row book="40" chapter="8" verse="19-20" tag="">[19] Tua laitakin Thukham hilh siate khat in ama kiangah, “Sia aw, na paina peuhpeuhah ka hong zui ding hi,” a cih leh [20] Jesuh in, “Ngiate in lup nading kua nei uh a, vasate in zong giah nading bu nei uh hi. Ahi zongin Mihing Tapa in a luptheih nading mun koimahah nei lo hi,” ci-in a dawng hi.</row>
		<row book="40" chapter="9" verse="15" tag="">[15] Jesuh in amaute kiangah, “Mopina pawi khatah, a zineipa a om sungin a mopawi simte dah dingin um na hi uh hiam? Dah het lo ding uh hi. Ahi zongin amaute kiang panin zineipa a kilakkhiat ding hun hong tung ding a, tua hun ciangin amaute in an a tang ding uh hi.</row>
		<row book="40" chapter="10" verse="8" tag="">[8] Cinate damsakin, misite hingsakin, miphakte damsakin, dawite va hawlkhia un. Man piak kul loin hih vangliatna na ngah uh bangin hih vangliatna na zatna uhah zong man va ngen kei un.</row>
		<row book="40" chapter="11" verse="29" tag="">[29] Keima hakkol zamin kisuan unla, kei kiangah hong kisin dih un. Kei pen kiniamkhiatin nem hithiat ka hih manin ka kiangah na tawl uh a dam ding hi.</row>
		<row book="40" chapter="12" verse="38-40" tag="">[38] Tua ciangin Thukham hilh siate le Farisi mi pawlkhat in Jesuh kiangah, “Sia aw, nalamdang khat nong lah ding ka deih uh hi,” ci-in a ngen uh hi. [39] Ahi zongin Jesuh in, “Tuhuna mite bangzahin giloin, Pasian’ thu thei lo ahi uh hiam? Na lamdang ka bawl ding na hong ngen tazen uh hi. Jonah thu tawh kisai nalamdang longal adang hong kilaklo ding hi. [40] Ngasa gilpi sungah sun thum le zan thum sung Jonah a om mah bangin Mihing Tapa zong sun thum le zan thum sung mah lei sungah om ding hi.</row>
		<row book="40" chapter="13" verse="10-11" tag="">[10] Tua ciangin nungzuite in Jesuh va naihin ama kiangah, “Bang hangin thugentehna zangin amaute tungah thu gen na hi hiam?” ci-in a dong uh hi. [11] Jesuh in, “Vantung ki-ukna tawh kisai thusim note tungah hong kihilh a, ahi zongin amaute tungah kihilh lo hi.</row>
		<row book="40" chapter="16" verse="21" tag="">[21] Tua hun a kipanin Jesuh in a nungzuite kiangah, “Jerusalem khua-ah ka pai ding hi. Upate, siampi liante, le Thukham hilh siate tung panin gimna tampi ka thuak ding hi. Kei hong kithat ding a, ni thum ni-in hong kihing kiksak ding hi,” ci-in teltakin gen a kipan hi.</row>
		<row book="40" chapter="17" verse="2" tag="">[2] Tua lai mun panin amaute’ muhtangpi mahin Jesuh a mel kikheel a, a maitang ni bangin taangin, a puante khuavak bangin a ngo hi.</row>
		<row book="40" chapter="17" verse="5" tag="">[5] Tua bangin a pau laitakun meiingo hong kaai vatin amaute hong khuh a, tua meii lak panin aw khat hong ging vatin, “Hih pa pen ka it, ka lung a kim mahmahna ka Tapa ahi hi. Ama thu na ngai un,” a hong ci hi.</row>
		<row book="40" chapter="17" verse="9" tag="">[9] Mualtung panin amaute a ciahsuk laitakun Jesuh in nungzuite kiangah, “Sihna panin Mihing Tapa a kithawhkiksak matengin hih na muhte uh kuama kiangah gen kei un,” ci-in thu a pia hi.</row>
		<row book="40" chapter="18" verse="2-4" tag="">[2] Jesuh in naupang khat samin amaute mai-ah dingsak a, [3] “A man mahmahin note kiangah kong genin-ah: Note kikheelin naupang na bat kei uhleh vantung ki-ukna sungah na lut ngei kei ding uh hi. [4] Hih naupang bangin a kiniamkhiat mite, vantung ki-ukna sungah a lianpen hi ding hi.</row>
		<row book="40" chapter="21" verse="12-13" tag="">[12] Tua ciangin Pasian biakna innpi huang sungah Jesuh lut a, tua sungah van zuak van lei-a a om mi khempeuh a hawlkhia hi. Sumkhek nasemin a om mite’ sabuai le vakhu zuakte’ tutnate a lumletsak gawp hi. [13] Amaute kiangah, “Pasian in Lai Siangtho sungah, ‘Ka inn pen thungetna inn kici ding hi,’ ci napi-in, note in guktakna phualpi na suaksak uh hi,” a ci hi.</row>
		<row book="40" chapter="24" verse="1-2" tag="">[1] Biakinn panin Jesuh a paikhiat laitakin ama kiangah a nungzuite hong pai-in, tua biakinn a thupina zia a lak uh hi. [2] Ahi zongin Jesuh in amaute kiangah, “Hihte khempeuh na mu khinta uh hi. Ke’n a mantak a kong genin-ah: Hih inn lamna-a a kiciang suangte a kithuapin a om nangawn a om nawn lo zah dongin kilawnkeek mang ding hi,” ci-in a dawng hi.</row>
		<row book="40" chapter="25" verse="31-32" tag="">[31] “Mihing Tapa a vantung mite tawh Kumpi-in hong paikhawm uh ciangin a kumpi tokhom tungah hong tu ding hi. [32] Ama mai-ah leitung minam khempeuh hong kikhawm ding hi. Gancing pa in tuu le keelte a khen mah bangin mi khempeuh khen nihin hong koih ding hi.</row>
		<row book="40" chapter="25" verse="41" tag="">[41] “Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa le a nungzuite a dingin a kibawl meikuang tawntung sungah pai un.</row>
		<row book="40" chapter="27" verse="14" tag="">[14] Ahi zongin Jesuh in amah a kimawhsaknate kam khat beek dawng het lo ahih manin Pilat in lamdang a sa mahmah hi.</row>
		<row book="41" chapter="1" verse="17-18" tag="">[17] Jesuh in amau tegel kiangah, “Kei hong zui un; nga mat bangin mi tampi a huaite kong suaksak ding hi,” a ci hi. [18] Amau tegel in zong a ngen uh nusia-in Jesuh a zuipah uh hi.</row>
		<row book="41" chapter="1" verse="35-38" tag="">[35] A zing ciang phalvak ma-in Jesuh tho-in gamdaihna mun khatah na pai-in thu a ngen hi. [36] Ahi zongin Simon le a lawmte in Jesuh a zong dingin nungzuih uh a, [37] amah a muh uh ciangin, “Mi khempeuh in nang hong kan uh hi,” a ci uh hi. [38] Ahih hangin Jesuh in, “Hih kiimnai-a om khuadangte-ah pai ni. Keima hong paina pen thuhilh ding ahih manin tua khuate-ah thu ka hilh ding hi,” a ci hi.</row>
		<row book="41" chapter="1" verse="44" tag="">[44] “Hih thu kuama kiangah gen kei in. Siampipa kiangah paisuak pahin amah kivelsak in. Tua ciangin na damsiangna thu mi khempeuh in a theih nadingin Moses thupiaksa bangin biakpiakna bawl in,” a ci hi.</row>
		<row book="41" chapter="2" verse="8" tag="">[8] Jesuh in a lungsim sung uha amau ngaihsutna theipah ahih manin amaute kiangah, “Bang hangin tua bangin ngaihsun na hi uh hiam?</row>
		<row book="41" chapter="3" verse="33-35" tag="">[33] Jesuh in, “Ka nu le ka naute i cih kuate ahi hiam?” ci-in a dong hi. [34] Ama kimkotah a tu mite en a, “Hih lai-ah ka nu le ka sanggamte om uh hi. [35] Pasian’ deihna bangin a gamta mi khempeuh ka nu le ka sanggamte ahi uh hi,” a ci hi.</row>
		<row book="41" chapter="4" verse="2" tag="">[2] Amah in thugentehna tawh thu tampi hilh a, a thuhilhna-ah:</row>
		<row book="41" chapter="4" verse="33" tag="">[33] Jesuh in hih bang thugentehnate zangin mite tungah thu hilh a, amaute’ telzawh zah ciangciang thu a gen hi.</row>
		<row book="41" chapter="8" verse="38" tag="">[38] Pasian thei loin a gilo hih mite lakah keima hang le ka thuhilhte hangin maizumin kei hong pulak ngam lo mi peuhmah, a Pa’ minthanna vang le a siangtho vantung mite tawh a minthangin hong paikik ciangin Mihing Tapa zong ama hangin maizumin pulak ngam lo ding hi,” a ci hi.</row>
		<row book="41" chapter="9" verse="37" tag="">[37] “Keima hangin hih bang naupangno khat a limbawl mi in kei hong limbawl hi a, kei hong limbawl mi in kei hong limbawl hi loin kei hong sawl pa a limbawl ahi hi,” a ci hi.</row>
		<row book="42" chapter="2" verse="49" tag="">[49] Jesuh in a nu le a pa kiangah, “Bang hangin kei hong zong na hi uh hiam? Ka Pa’ inn sungah ka om ding lamtak thei lo na hi uh hiam?” ci-in a dawng hi.</row>
		<row book="42" chapter="2" verse="51" tag="">[51] Tua ahih ciangin a nu le a pa zui-in Nazareth khua-ah ciahkik a, amaute’ thu mangin tua lai-ah hoihtakin a om hi. A nu in hih thu khempeuh a lungsim sungah ngaihsunsun hi.</row>
		<row book="42" chapter="5" verse="14" tag="">[14] Tua ciangin Jesuh in ama kiangah, “Hih thu kuamah dang kiangah gen kei in. Siampipa kiangah paisuakpah inla kivelsak in. Tua ciangin na damna thu a kilat nadingin Moses thupiak mah bangin biakna pia in,” ci-in thu a pia hi.</row>
		<row book="42" chapter="8" verse="55" tag="">[55] Numeino zong hingkik a, thakhatin a thopah hi. Tua ciangin numeino’ nek ding an pia un, ci-in Jesuh in a sawl hi.</row>
		<row book="42" chapter="9" verse="29" tag="">[29] Jesuh in thu a nget laitakin a mel hong kikheel a, a puante zong pakin tee mahmah hi.</row>
		<row book="42" chapter="10" verse="16" tag="">[16] Tua ciangin Jesuh in a nungzuite kiangah, “Note’ thu a hong zuite khempeuh, kei’ thu a hong zui hi a, note’ thu a hong zui lote khempeuh, kei’ thu a hong zui lo ahi uh hi. Kei’ thu a hong zui lote khempeuh pen kei a hong sawl pa’ thu a zui lo ahi uh hi,” a ci hi.</row>
		<row book="42" chapter="10" verse="25-28" tag="">[25] Jesuh a ze-et dingin Thukham hilh siate khat hong ding a, “Sia aw, nuntak tawntungna ka ngahtheih nadingin bang sem ding ka hi hiam?” ci-in a dong hi. [26] Jesuh in, “Thukham sungah bang kigelh a, bang sim na hi hiam?” a ci hi. [27] Amah in, “Na Topa Pasian na lungsim khempeuh, na nuntakna khempeuh, na hatna khempeuh, le na pilna khempeuh tawh na it inla, nangmah na ki-it bangin na vengte na it in,” ci-in kigelh hi, ci-in a dawng hi. [28] Tua ciangin Jesuh in, “Na dawnna man mahmah hi. Tua bangin gamta lecin nuntak tawntungna na ngah ding hi,” a ci hi.</row>
		<row book="42" chapter="13" verse="33" tag="">[33] Ahi zongin tuni, zing le thai sungteng ka ma nawtsuakin ka pai ding hi. Bang hang hiam cih leh Jerusalem khuasung lobuang mun dangah kamsangpa a kithah ding kilawm lo hi.</row>
		<row book="42" chapter="19" verse="41" tag="">[41] Jerusalem khua hong nai semsem a, a khuapi a muh ciangin Jesuh in tamlawh a,</row>
		<row book="42" chapter="22" verse="26-27" tag="">[26] Ahi zongin note lakah tua bang hi lo ding hi; a lianpen pa a neupen bangin om ding a, a makai pen pa a nungzui nunungpen bangin om ding hi. [27] Anne dingin sabuai-ah a tupa le an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.</row>
		<row book="42" chapter="22" verse="42" tag="">[42] “Pa aw, nangma ngaihsutna bang ahihkhak leh hih ka thuak ding gimna tawh hong kipelhsak in. Ahi zongin kei deihna bang hi loin nangma deihna bang hi ta hen,” a ci hi.</row>
		<row book="42" chapter="23" verse="33-34" tag="">[33] “Lutang Guh,” a kicihna mun a tun uh ciangin singlamteh tungah Jesuh kilhcip uh a, tua mi that mi nihte zong, Jesuh’ taklamah khat, a veilamah khat kilhcip uh hi. [34] Ahi zongin Jesuh in, “Pa aw, amaute in bang hih ihi hiam cih thei lo uh ahih manin a mawhna uh na maisak in,” a ci hi. Tua ciangin amau’ ngah ding ciat a theih nadingun ai sanin a puante a hawm uh hi.</row>
		<row book="42" chapter="23" verse="46" tag="">[46] Tua ciangin nakpitakin Jesuh kiko a, “Pa aw, nangma khut sungah keimah kong ki-ap hi,” a cih khit ciangin a si ta hi.</row>
		<row book="42" chapter="24" verse="17-18" tag="">[17] Jesuh in, “Na lam paikawmun bang gengen na hi uh hiam?” ci-in a dong hi. Amau tegel zong dinkhawl pah uh a, a maisuah uh dahmai mahmah lai hi. [18] Tua ciangin amau tegel sung panin Kleopas a kici pa in, “Jerusalem-a hawhte lakah tusawng tenga tua lai-a thupiang a thei lo nang bek na hi ding hi,” ci-in a dawng hi.</row>
		<row book="43" chapter="1" verse="14" tag="">[14] Tua Thu mihing hong suakin kote lakah hong om a, itna nei-in citak mahmah ahih manin Pasian’ pianzia a neihna ka mu cian uh hi. Hih pianzia pen Pasian’ Tapa khat bek hihna tawh a neih pianzia ahi hi.</row>
		<row book="43" chapter="1" verse="18" tag="">[18] Kuamah in Pasian mu ngei lo hi. Pasian tawh a kinai pen, Pasian mah ahi Tapa khat bek in Pasian hong kilangsak hi.</row>
		<row book="43" chapter="1" verse="29" tag="">[29] A zing ciangin Johan in ama kiangah Jesuh hong pai a muh ciangin, “En un, leitung mawhna a lakhia Pasian’ Tuuno hih lai-ah hong pai hi.</row>
		<row book="43" chapter="4" verse="13-14" tag="">[13] Jesuh in, “Hih tui a dawn khempeuh dangtak kik ding uh a, [14] ahi zongin keima piak ding tui a dawn khempeuh dangtak kik nawn lo ding uh hi. Tua ka piak tui a dawnte sungah nuntakna tuinak piang ding a, a nungtasak paisuak ding hi,” a ci hi.</row>
		<row book="43" chapter="5" verse="30" tag="">[30] “Keima thu guak tawh ka hihtheih bangmah om lo hi. Pasian’ hong genna bang bekin thu ka khen hi. Keima ut bangin sem loin kei hong sawl pa’ deih bangin sem ka hih manin ka thukhenna thuman hi.</row>
		<row book="43" chapter="6" verse="48-51" tag="">[48] Kei pen nuntakna an ka hi hi. [49] Na pu na pate un gam sungah manna ne uh a, a vekpi-un si veve uh hi. [50] Ahi zongin vantung panin a hong pai an a ne mi peuhmah si lo ding hi. [51] Kei pen vantung panin a hong paisuk nuntakna an ka hi hi. Tua an a ne mi peuhmah nungta tawntung ding hi. Leitung mite a nuntak nadingin ka piak ding an pen keima sa ahi hi,” a ci hi.</row>
		<row book="43" chapter="6" verse="65-71" tag="">[65] Tua ciangin Jesuh in, “Ka Pa in ahi thei dingin bawl kei leh ka kiangah kuamah hong pai thei lo ding hi, ka cihna thu pen hih thu hang mah ahi hi,” ci-in a genthuah lai hi. [66] Hih bangin a thugenna hangin a nung a zui a thungai mi tampi kileh kikin Jesuh zui nawn lo uh hi. [67] Tua ahih manin Jesuh in a nungzui sawm le nihte kiangah, “Note zong na ciahkik nuam mai uh hiam?” a cih ciangin [68] Simon Peter in, “Topa aw, ciah le ung kua kiang zuan mawk ding ka hi uh hiam? Nangmah in nuntak tawntung nading thu na nei hi. [69] Tu-in nang ka hong um uh a, Pasian kiang panin a hong pai a Siangtho Pa na hihna thu ka hong thei uh hi,” ci-in a dawng hi. [70] Tua ciangin Jesuh in, “Note na sawm le nih mahun ka hong teel hinapi-in khat pen dawi na suakmawk uh hi,” a ci hi. [71] Sawm le nihte sung panin amah a lehpei ding ahih manin Simon Iskariot’ tapa Judas thu a genna ahi hi.</row>
		<row book="43" chapter="7" verse="16" tag="">[16] Tua ahih manin Jesuh in, “Ka thugente pen keima thu hi lo a, kei a hong sawl Pasian kiang panin a hong pai thu ahi hi.</row>
		<row book="43" chapter="7" verse="18" tag="">[18] Amau’ thu bek tawh thu a gente in amau’ minthan nading a zong hi a, ahi zongin a hong sawl pa’ minthan nading a zong keimah in thuman thutak gen ka hih manin zuauthu kihel lo hi.</row>
		<row book="43" chapter="8" verse="12" tag="">[12] Tua khit ciangin Jesuh in mihonte kiangah a thugenna khatah, “Kei pen leitung khuavak ka hi hi. Kei hong zuite in khuavak nuntakna nei ding uh a, khuamial gamtatna nei lo ding uh hi,” a ci hi.</row>
		<row book="43" chapter="8" verse="29" tag="">[29] Kei a hong sawl pa’ lungkimna bang bekin gamta tawntung ka hih manin amah in kei guak hong nusia loin, hong ompih tawntung hi,” a ci hi.</row>
		<row book="43" chapter="8" verse="46" tag="">[46] Note lakah kua in ka mawhna na hong lakthei uh hiam? Hong lak thei lo na hih manun thuman ka gen ciangin bang hangin hong um lo na hi uh hiam?</row>
		<row book="43" chapter="9" verse="5" tag="">[5] Leitungah ka om laiteng kei pen leitung mite a dingin khuavak ka hi hi,” ci-in a dawng hi.</row>
		<row book="43" chapter="10" verse="7" tag="">[7] Tua ahih manin Jesuh in amaute kiangah thu genkik leuleu a, “A mantakin ci lehang, kei pen tuute’ paina kongpi ka hi hi.</row>
		<row book="43" chapter="10" verse="9-10" tag="">[9] Kei, kongpi ka hi hi. Keimah tawnin a pai tuu khempeuh in lauhuaina tuakkha loin, a ututun sungtumin pusuakin lonona mun a mu ding uh hi. [10] Gutate pen a gu ding, a that ding, le a siasak ding bekin hong pai hi. Kei ka hih leh tuute a nungta maimai bek hi loin nuntakna cingtaak a neihtheih nadingun a hong pai ka hi hi.</row>
		<row book="43" chapter="10" verse="17-18" tag="">[17] Ka nuntakkik theih nadingin si ngam ka hih manin ka Pa in kei hong it hi. [18] Kuamah in ka nuntakna hong laksak thei lo a, keima utthu tawh ka piak hizaw hi. Ka nuntakna piakkhiat theih nading le lakkik theih nading thu ka Pa in kei tungah a hong piak ahi hi,” a ci hi.</row>
		<row book="43" chapter="10" verse="30" tag="">[30] Kei le ka Pa pumkhat ka hi uh hi,” ci-in a dawng hi.</row>
		<row book="43" chapter="11" verse="11-15" tag="">[11] a nungzuite kiangah, “I lawmpa Lazaras ihmu zo hi. Ahi zongin amah a phong dingin ka pai ding hi,” a ci hi. [12] Tua ciangin a nungzuite in, “Topa aw, amah ihmu ahihleh a nuamtuam hita ding hi,” a ci uh hi. [13] Jesuh in amah si hi, a cinuam hinapi-in, a nuamtuamin a ihmu hi, a ci-in a nungzuite in ngaihsun uh hi. [14] Tua ahih manin Jesuh in a teltakin gen a, “Lazaras si khinta hi. [15] Ahi zongin note in na uptheih nadingun tua lai-ah kei om kha lo ka hih manin note kong khualna-in ka nuam mahmah hi. Ahi zongin tu-in ama kiangah va pai ni,” a ci hi.</row>
		<row book="43" chapter="11" verse="25" tag="">[25] Tua ciangin Jesuh in, “Keimah in a sisa mite thosakin a hingsak thei pa ka hi hi. Kei hong um mi peuhmah a sih hangin nungta ding hi.</row>
		<row book="43" chapter="11" verse="33" tag="">[33] Jesuh in Mary le amah hong zui Jew mite a kahna a muh ciangin a lungsim nakpitakin sukha-in lunggim mahmah ahih manin,</row>
		<row book="43" chapter="12" verse="27" tag="">[27] Tua khit ciangin Jesuh in, “Tu-in ka lunggim mahmah hi. Bangcih ding ka hi hiam? ‘Pa aw, hih hun tawh hong kipelhsak in,’ ci ding ka hi hiam? Tua bang cih ding lah hih bang a thuak ding mahin a hong pai ka hi hi.</row>
		<row book="43" chapter="12" verse="49" tag="">[49] Bang hang hiam cih leh keima utthu tawh thu a mawkgen ka hi kei a, kei hong sawl Pa Pasian in ka gen ding thuteng a hong piak ahi hi.</row>
		<row book="43" chapter="13" verse="7" tag="">[7] Jesuh in, “Tu-a ka gamtatna thu na theih loh hangin nidang ciangin na thei ding hi,” a ci hi.</row>
		<row book="43" chapter="13" verse="21" tag="">[21] Jesuh in hih thuteng a genkhit ciangin lungkham mahmah ahih manin, “A mantakin ci lehang, note khat in kei nong lehhek ding uh hi,” ci-in a kilangin a genkhia hi.</row>
		<row book="43" chapter="14" verse="6" tag="">[6] Jesuh in ama kiangah, “Keimah in Lampi ka hi a, Thuman, le Nuntakna zong ka hi hi. Kei hong suang loin Pa kiangah kuamah tung thei lo ding hi.</row>
		<row book="43" chapter="14" verse="19" tag="">[19] Tawlkhat khit ciangin leitung mite in kei hong mu nawn lo ding uh hi. Ahi zongin kei ka nuntak mah bangin note zong nungta ding na hih manun note in kei na hong mu ding uh hi.</row>
		<row book="43" chapter="15" verse="5" tag="">[5] “Kei pen leenggui ka hi a, note pen a hiang na hi uh hi. Note in kei tawh loin bangmah hih thei lo ding na hih manun kei tawh a kizomte in gah tampi na gah ding uh hi.</row>
		<row book="43" chapter="15" verse="10-12" tag="">[10] Ka Pa’ hong thupiakte zui-in ama itna sungah ka om mah bangin note in zong ka thupiaknate na hong zuih uhleh ka itna sungah a om na hi ding uh hi. [11] Note hangin kei ka lungdam theih nading le note’ lungdamna a cingtaak a suahtheih nadingin hih thute a hong gen ka hi hi. [12] “Note tungah ka hong piak thu in: Note ka hong it zahin note khatlekhat na ki-it un.</row>
		<row book="43" chapter="17" verse="1" tag="">[1] Jesuh in hih thute a genkhit ciangin vantung lam ento-in, “Pa aw, a hun hong tungta ahih manin na Tapa in na pianzia hong kilatsak theih nadingin tu-in na Tapa’ pianzia hong kilangsak ta in.</row>
		<row book="43" chapter="18" verse="19-21" tag="">[19] Siampi lianpen pa Annas in Jesuh kiangah ama nungzuite thu le a thuhilhna tawh kisai thu a dong hi. [20] Jesuh in, “Mi khempeuh’ theihin thu ka gen tawntung hi. Jew mihonpi a kikhopna innte le Biakinn sungah thu ka hilh a, thu ka sim genna om ngei lo hi. [21] Tua ahih manin bang hangin kei kiangah hong dong se na hi hiam? Ka thugen a za mite kiangah dong lecin ka genteng amaute in hong genthei ding uh hi,” ci-in a dawng hi.</row>
		<row book="43" chapter="19" verse="9-11" tag="">[9] Tua ahih manin kumpi inn huang sungah lutkikin Jesuh kiangah, “Koi lai panin a hong pai na hi hiam?” ci-in a dong hi. Ahi zongin Jesuh in dawng lo ahih manin, [10] “Hong dawng lo ding na hi hiam? Nang thahtheih nading le khahtheih nading thu ka neihlam phawk lo na hi hiam?” a cih ciangin [11] Jesuh in, “Pasian in nang tungah hong pia lo hileh kei tungah thu na nei het kei ding hi. Tua ahih manin nangma khut sungah kei hong apte’ mawhna lianzaw hi,” ci-in a dawng hi.</row>
		<row book="43" chapter="19" verse="30" tag="">[30] Jesuh in tua leenggahzu-hau ciamin, “Man khinta hi,” a cih khit ciangin a lu puksukin a si ta hi.</row>
		<row book="43" chapter="21" verse="22" tag="">[22] Jesuh in, “Ka hong paikik mateng amah a nungta dingin ka deih nakleh nang bang phamawh sa na hi hiam? Nangmah in ka nung hong zui peuh in,” ci-in a dawng hi.</row>
		<row book="44" chapter="3" verse="14-15" tag="">[14] Amah mi hoih mi siangtho hinapi-in, amah na nial zawsop uh a, mi that khat a khahkhiat nadingin Pilat kiangah na ngen uh hi. [15] Tua ahih ciangin mite tungah nuntakna a piapa na that uh a, ahi zongin sihna panin Pasian in amah hingkiksak hi. Ko tegel pen hih thu a thei teci ka hi uh hi.</row>
		<row book="44" chapter="4" verse="12" tag="">[12] Ama hang bek tawh hotkhiatna kingah thei ding hi. Bang hang hiam cih leh eite in hotkhiatna i ngahtheih nadingin leitung khempeuhah Pasian in hong piak min dang khat zong om lo hi,” ci-in a gen hi.</row>
		<row book="44" chapter="10" verse="38" tag="">[38] Nazareth khuami Jesuh tungah Pasian in Kha Siangtho le vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.</row>
		<row book="45" chapter="3" verse="23" tag="">[23] Mi khempeuh mawh ciat uh a, a hong honkhia Pasian tawh kigamla uh hi.</row>
		<row book="45" chapter="5" verse="10" tag="">[10] Pasian tawh eite i kilangneih laitakin ama Tapa’ sihna hangin amah tawh hong kilemsak ahihleh tu-in Pasian tawh kipawl khinta ihih manin Khrih nuntakna in eite hong honkhiazo zaw kan ding hi lo ahi hiam?</row>
		<row book="45" chapter="5" verse="17" tag="">[17] Mi khat bek’ mawhna hangin sihna in hong uk ahihleh mi khat mah ahi Jesuh Khrih hangin nakpitakin a lian Pasian’ hehpihna le mihoih-a sanna a ngah mite nungta-in thahatzaw kan ding uh hi.</row>
		<row book="45" chapter="5" verse="19" tag="">[19] Mi khat in thu a man loh manin mi tampi mimawh a suahsak mah bangin mi khat in thu a manna hangin mi tampi in Pasian tawh kipawl theihna a ngah ding uh ahi hi.</row>
		<row book="45" chapter="6" verse="23" tag="">[23] Bang hang hiam cih leh mawhna in thaman hong piak pen sihna hi a, ahi zongin i Topa Jesuh tawh i kipawl manin Pasian’ hong piakkhong pen nuntak tawntungna ahi hi.</row>
		<row book="45" chapter="8" verse="29" tag="">[29] Pasian’ Tapa mi khempeuh lakah a upa pen a suahtheih nadingin Pasian in a teelkholhsa mite, a Tapa tawh a kibang dingin a sehsa ahi hi.</row>
		<row book="45" chapter="10" verse="9" tag="">[9] Jesuh pen Topa hi, ci-in mite kiangah genin, Pasian in sihna panin amah hingkiksak zo hi, ci-in na lungsim sung uhah na up taktak uhleh hotkhiatna na ngah ding uh hi.</row>
		<row book="45" chapter="11" verse="26" tag="">[26] Tua hi a, Lai Siangtho sungah a kigelh mah bangin Israel mite khempeuh in hotkhiatna ngah ding uh hi. Lai Siangtho in, “Zion panin Honpa hong pai ding a, Jakob’ suanlekhakte sunga om gitlohna khempeuh maisak ding hi.</row>
		<row book="46" chapter="1" verse="24" tag="">[24] Ahi zongin Pasian in a hong sap ei Jew mite le Gentail mite a dingin Khrih pen Pasian’ vangliatna le Pasian’ pilna ahi hi.</row>
		<row book="46" chapter="11" verse="1" tag="">[1] Keimah in Khrih gamtatzia ka zuih mah bangin note in zong keima gamtatzia hong zui ta un.</row>
		<row book="46" chapter="15" verse="22-23" tag="">[22] Bang hang hiam cih leh Adam tawh a kizop manin mi khempeuh si a, tua mah bangin Khrih tawh a kizom khempeuh zong kihingkiksak ding hi. [23] Ahi zongin tua hinkikna pen ama hun tawh kizui-in a banbanin hi ding hi. A masa penin Khrih hi a, Khrih hong paikik ciangin ama pawlte khempeuh hingkik ding hi.</row>
		<row book="46" chapter="15" verse="45" tag="">[45] Tua ahih manin Lai Siangtho in, “A masa Adam pen leitung nuntakna a nei mihing hong suak hi,” na ci hi. Ahi zongin a nunung Adam pen nuntakna a pia thei Kha ahi hi.</row>
		<row book="46" chapter="15" verse="47" tag="">[47] A masa Adam pen leitung leivui tawh a kibawl hi a, a nunung Adam pen vantung panin a hong pai ahi hi.</row>
		<row book="46" chapter="15" verse="49" tag="">[49] Eite in lei tawh a kibawl mite’ lim i puak mah bangin vantung panin a hong pai Mipa’ lim zong a pua ding ihi hi.</row>
		<row book="47" chapter="5" verse="17" tag="">[17] Tua ahih manin mi khatpeuh, Khrih tawh a kipawl ciangin mi thak suak a, a mi lui ngeina bei-in a mi thak ngeina a neita ahi hi.</row>
		<row book="47" chapter="5" verse="21" tag="">[21] Khrih tawh i kipawlna hangin eite zong Pasian tawh a kibangin midik i suahtheih nadingin mawhna a nei lo Khrih pen eite’ tang dingin Pasian in mawhnei mi a suaksak hi.</row>
		<row book="47" chapter="8" verse="9" tag="">[9] Bang hang hiam cih leh i Topa Jesuh zong hau mahmah napi-in ama zawnna tawh note mihau na suahtheih nadingun note’ hangin mizawngin hong kibawl ahih manin i Topa Jesuh Khrih hong itna bangzah takin lian hiam, cih thu na thei uh hi.</row>
		<row book="47" chapter="11" verse="2" tag="">[2] Pasian in hong aam mahmah bangin note ka hong aam mahmah hi. Nungak le tangval nupa dingin a kigawm mah bangin khat bek ahi Khrih tawh a kigawm dingin nungak siangtho bang na hi uh hi.</row>
		<row book="48" chapter="2" verse="20" tag="">[20] Tua ahih manin tuhuna ka nuntakna zia pen kei hang hi nawn loin ka sungah a hong om Khrih hang ahi hi. Tua hi a, keimah hong itin, keima a dingin a nuntakna a hong pia Pasian’ Tapa ka muanna tawh tu laitakin a nungta ka hi hi.</row>
		<row book="48" chapter="3" verse="27" tag="">[27] Khrih sungah a kiphum note in Khrih’ pianzia a nei khinta na hi uh hi.</row>
		<row book="48" chapter="6" verse="2" tag="">[2] Thu haksa na tuah uh ciangin khatlekhat na kihuh un. Tua hileh Khrih’ thukham a zui na hi uh hi.</row>
		<row book="49" chapter="2" verse="4-5" tag="">[4] Tua bang hinapi-in Pasian’ hong hehpihna le eite hong itna lian mahmah ahih manin, [5] i mawhna hangin kha thu tawh kisai-in misi ihih laitakin Khrih tawh eite hong nungtasak hi. Pasian’ hehpihna hangin hotkhiatna a ngah thei ihi hi.</row>
		<row book="49" chapter="2" verse="10" tag="">[10] Eite a hong bawlpa pen Pasian hi a, Jesuh Khrih tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite’ omzia dingin a na ngaihsut kholhsa ahi hi.</row>
		<row book="49" chapter="2" verse="14" tag="">[14] Khrih mahmah in Gentail mite le Jew mite pawlkhatin hong bawl ahih manin eite tungah nopsakna a hong piapa ahi hi. Hih minam nihte khenin gal a piangsak dalna pen Khrih in ama pumpi tawh a satkham hi.</row>
		<row book="49" chapter="2" verse="20" tag="">[20] Note zong, sawltakte le kamsangte in a phuhsa innkhuam tungah a kilam na hi uh a, tua inn sutpi pen Jesuh mahmah ahi hi.</row>
		<row book="49" chapter="4" verse="25" tag="">[25] Tua ahih manin zuau gen nawn kei unla, Khrih pumpi nate ihihna hangin pawlkhat ihih manin khatlekhat tungah thuman kigen ni.</row>
		<row book="49" chapter="4" verse="32" tag="">[32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="49" chapter="5" verse="1-2" tag="">[1] Note pen Pasian in a hong it a tate na hih manun amah tawh na kibat nadingun hanciam un. [2] Khrih in eite a hong it manin Pasian in eite’ mawhna hong maisak theih nadingin a namtui biakna-in Pasian kiangah a kipiak mah bangin note zong itna tawh na gamta un.</row>
		<row book="49" chapter="5" verse="26" tag="">[26] Pawlpi pen paubaanna a om het lo, a siangtho mahmahin Khrih kiangah a kipiak theih nadingin Pasian thu tawh tui-ah a silsiang khit ciangin Pasian kiangah a aptheih nadingin pawlpi a dingin Khrih a kipia ahi hi.</row>
		<row book="50" chapter="2" verse="4-8" tag="">[4] Note’ phattuam nading bek ngaihsun kei unla, midangte’ phattuam nading ngaihsutsak zaw un. [5] Note in Jesuh Khrih lungsim puakzia na nei un. Tua lungsim puak zia in: [6] Jesuh Khrih in Pasian’ pianzia nei napi-in, Pasian tawh a kizakim theihna dingin thatanghat thu a suang kei hi. [7] Amah kiniamkhiat tawm zaw a, nasem lim a hong puazaw hi. Mihing bangin amah hong kibawl a, mihing teekteek mah a hong sun hi. [8] Amah hong kiniamkhiat tawm a, singlamteh tung nangawnah sih ding a ut hi.</row>
		<row book="50" chapter="2" verse="20" tag="">[20] Note ka hong lunghihmawh zahin amah bek mah in note hong lunghihmawhpih hi.</row>
		<row book="50" chapter="3" verse="14" tag="">[14] Khrih Jesuh nasepna tawh vantung nuntakna-ah Pasian’ hong sapna ahi hamphatna ka ngahtheih nadingin, a kung lam zuanin tangtakin ka tai hi.</row>
		<row book="51" chapter="1" verse="16" tag="">[16] Vantung le leitungah a om na khempeuh, kha thu tawh kisai vangliatna, tote, mi ukte, aana neihnate a kipan a kimuthei hitaleh a kimu thei lo hitaleh na khempeuh, Pasian in amah zangin a piangsak hi. Leitung a kipanin huih lakah a om khempeuh dongin, Pasian in Khrih a dingin amahmah zangin a piangsak hi.</row>
		<row book="51" chapter="1" verse="18" tag="">[18] Na khempeuhah amah a lianpen ahih theih nadingin, amah pen pawlpi ahi ama pumpi lutang hi a, pawlpi’ nuntakna a kipatna hi a, sihna panin a kithokiksak Tapa cil ahi hi.</row>
		<row book="51" chapter="1" verse="27" tag="">[27] Pasian in mi khempeuh a dingin a koihcing hih a thupi a deihhuai a thusim pen ama mite tungah pholak ding a sawm ahi hi. Tua thusim in: Khrih tawh a kipawlte in Pasian tawh minthanna ngahkhawm ding hi, cihna ahi hi.</row>
		<row book="51" chapter="2" verse="9" tag="">[9] Bang hang hiam cih leh mihing hong suahna sungah Khrih in Pasian’ pianzia khempeuh a kimtakin nei a,</row>
		<row book="51" chapter="3" verse="12-17" tag="">[12] Pasian in note hong itin, hong teelin, ama mi siangthote hikhin na hih manun note pen hehpihna nei-in, migi-in, kiniamkhiatin, dikin, na lungduai ding uh ahi hi. [13] Note lakah khatlekhat a kilungkim lo na om uh ciangin khatlekhat na mawhna uh kimaisakin na kihuh ciat un. Topa in note’ mawhna hong maisak bangin note zong khatlekhat na mawhna uh na kimaisak ding uh hi. [14] Hihte khempeuh banah, mi khempeuh kilem takin a hong om khawmsak thei ahi ki-itna na bulphuh un. [15] Note pumkhat suakin a lungdam khawm dingin Pasian in a hong sap ahih mah bangin Khrih hong piak nopsakna in note’ lungsim hong uk ta hen la, lungdamin om ta un. [16] Khrih thu a cingtakin note lungsimah hong om hen la, pilna tawh khatlekhat thu kihilhin na kitai un. Pasian tungah lungdam kohna-in Thuciam Lui sunga late, la thakte, le biakna late na sa un. [17] Na kampauna, na gamtatnate khempeuh uhah, Topa Jesuh hangin Pa Pasian tungah lungdam kohna-in Jesuh min paulamin na hih ding uh hi.</row>
		<row book="53" chapter="1" verse="7-9" tag="">[7] tu-a gimna a thuak note le kote tungah zong nopsakna hong pia ding hi. Vantung panin Topa Jesuh le a vanglian a vantung mite, meikuang tawh hong kilat ciangin, [8] Pasian a thei lo mite, le i Topa Jesuh tawh kisai Lungdamna Thu a um lo mite tungah gimna a tungsak ding hi. [9] Ama mite khempeuh le thu um mite khempeuh hangin minthanna le pahtawina a ngah dingin Topa hong pai Ni ciangin a noptuak mahmah Topa’ minthanna huamsung panin amaute kihawlkhia ding a, tawntung suksiatna dan a thuak ding uh hi. Ahi zongin note in ka hong gen uh thute um na hih manun tua nopna sungah na om ding uh hi.</row>
		<row book="54" chapter="1" verse="14-16" tag="">[14] Pasian in genzawh lohin kei hong hehpih a, Khrih Jesuh tawh kipawlna hangin i ngahtheih upna le itna a hong guan hi. [15] Khrih Jesuh, mawhneite a honkhia dingin leitungah hong pai hi, cihna thu a man hi a, a uphuai a sanhuai thu ahi hi. Keimah zong tua mawhnei mite lakah a mawhpha bel ka hi hi. [16] A mawhnei pha bel ka hihna thu hang mahin, nidang ciangin amah umin nuntak tawntungna a ngah ding mite’ etteh theih dingin Khrih Jesuh in a lungduaina cingtakin kei tungah hong lahtheih nadingin Pasian in kei a hong hehpih ahi hi.</row>
		<row book="54" chapter="2" verse="5-6" tag="">[5] Bang hang hiam cih leh Pasian khat bek om a, Pasian le mite a hong kilemsakkik thei Khrih Jesuh khat bek om hi. [6] Mi khempeuh a tankhia dingin tua Jesuh hong kipiatawm a, a hun lian laitakin a hong kipiakna pen Pasian in mi khempeuh a hotkhiat nopna thu a kilatna ahi hi.</row>
		<row book="56" chapter="2" verse="14" tag="">[14] I mawhna khempeuh panin hong honkhia ding le ama neihtuam i suahtheih nadingin Jesuh amahmah hong kipumpiak a, eite pen gamtat hoih gamtat ding a lawp mahmah ihi hi.</row>
		<row book="58" chapter="1" verse="1-6" tag="">[1] A beisa hunah Pasian in kamsangte zangin i pupite tungah a lam tuamtuam tawh a khen khenin thu na gen ngeizo hi. [2] Ahi zongin tuhun nunung ciangin leitung vantung na khempeuh a bawlin a zat, a tawpna-ah na khempeuh a luah dingin a seh a Tapa zangin eite tungah thu hong gen hi. [3] Tua Tapa in Pasian’ minthanna vang hong taangkhiasak a, Pasian’ lim taktak mah hong pua-in, ama kampauna tawh leitung vantung buppi pai-in a kip hi. Mihingte a mawhna panun a siansak khit ciangin Vanglian pipa Pasian’ taklam, vantungah a tu hi. [4] Vantung mite’ ngah minthanna sangin Tapa tungah Pasian in a piak min a liatzawk mah bangin vantung mite sangin Tapa lianzaw thampek hi. [5] Bang hang hiam cih leh Pasian in vantungmi khat peuhpeuh tungah, “Ka Tapa na hi hi. Tu ni-in na Pa ka suak hi,” ci ngei lo hi. Tua mah bangin, “Kei, ama Pa ka hi ding a, amah, ka Tapa ahi ding hi,” ci-in zong kam pau ngei lo hi. [6] Tua banah, Pasian in leitungah a Tapa neihsun hong paisak ding ciangin, “Pasian’ vantungmi khempeuh in amah bia ding uh hi,” na ci hi.</row>
		<row book="58" chapter="2" verse="11" tag="">[11] Mawhna panin mite a siangthosakpa le sianthosakna a ngah mite in, Pa, a kibang a neikhawm uh hi. Tua hi a, Jesuh in mite, “Sanggam,” a cih ding zum ngaihsut lo ahih manin,</row>
		<row book="58" chapter="2" verse="14" tag="">[14] Tate a cih mite pen leitung cilesa a nei mite ahih manin, ama sihna hangin sihna a uk Dawimangpa a sukgawp theih nadingin Jesuh in mihing pianzia mah hong nei phot hi.</row>
		<row book="58" chapter="2" verse="17-18" tag="">[17] Tua ahih manin mihingte’ mawhna a kimaisak theih nadingin Pasian’ na a sepna-ah mite a dingin hehpihna le cihtakna tawh Siampi Lianpen a suahtheih nadingin a sanggamte tawh a kibangin mihing lim a hong puak ding a kisam ahi hi. [18] Ama pumpi mahmah in ze-etna le gimna thuak ahih manin tuhun ciangin tua bang a thuakte a hong huhthei hi.</row>
		<row book="58" chapter="3" verse="1" tag="">[1] Tua ahih manin Pasian’ sapna a ngah mi siangthote aw, eite’ upna thu tawh kisai-ah Siampi Lianpen a sem dingin Pasian’ sawltak Jesuh’ thu ngaihsun dih un.</row>
		<row book="58" chapter="4" verse="15" tag="">[15] Eite’ neih Siampi Lianpen pa in i ginat lohna-ah eite a hong hehpih thei lo ding hi lo hi; eite mah bangin ze-etna khempeuh a thuak hi a, ahi zongin mawhna a bawl lo ahi hi.</row>
		<row book="58" chapter="5" verse="5-9" tag="">[5] Tua mah bangin Khrih zong, amahmah in siampi lianpen nasep a semtawm mawk hi loin Pasian in ama kiangah, “Nang, ka Tapa na hi hi. Tuni-in na Pa ka suak hi,” na ci hi. [6] Mun dang khatah zong, “Melkhizedek siampi gui zui-in a tawntungin siampi na hi ding hi,” na ci lai hi. [7] Leitungah mihingin Jesuh a omlai-in sihna panin amah a honkhia thei ding Pasian tungah thu ngenin khitui naptui tawh thumin na kiko hi. [8] Amah, Pasian’ Tapa hinapi-in a thuakna tawh thumang ahih theih nading a na kisin hi. [9] Tua bangin a cingtaak mi a suahkhit ciangin ama thu a mang mite khempeuh a dingin tawntung hotkhiatna a kipatna hong suak a,</row>
		<row book="58" chapter="7" verse="22" tag="">[22] Hih bangin a kilamdang diakin a kibawlna in Jesuh pen kiciamna hoihzaw ahihna thu hong kilangsak hi.</row>
		<row book="58" chapter="8" verse="1-2" tag="">[1] Tu-in i gennop thu pen hih bang ahi hi: Vantungah Pasian’ tokhom taklamah a tu tua bang Siampi Lianpen khat a nei ihi hi. [2] Amah in, mite’ bawl ahi lo, Topa mahmah in a bawl a taktak puanbuk ahi a Siangtho Pen mun sungah siampi lianpen nasep a sem ahi hi.</row>
		<row book="58" chapter="9" verse="15" tag="">[15] Thuciamna masa in a huamkhak mite, a mawhna panun a suahtak theih nading uh ngeina om pen a si suak khinta ahih manin, Pasian’ sap mite in a ciamsa tawntung thupha a ngahtheih nadingun Khrih in thuciamna thak a hong vaihawm ahi hi.</row>
		<row book="58" chapter="12" verse="2" tag="">[2] Eite hong makai-in i upna a hong cingtaaksak Jesuh mitsuanin nei ni. Mailamah a ngah ding lungdamna hangin maizumna kihta loin singlamteh tungah sihna hong thuak a, tu-in Pasian tokhom taklamah a tu hi.</row>
		<row book="58" chapter="13" verse="8" tag="">[8] Jesuh Khrih pen zani, tuni, a tawntungin kibang ngitnget hi.</row>
		<row book="60" chapter="1" verse="11" tag="">[11] Khrih in gimna thuakin, tua khit ciangin minthanna a ngah nading thu Kha Siangtho in a gen ciangin, amaute sungah a om tua Khrih’ Kha Siangtho in kua a cihna hi a, bang hun ciang hi ding hiam, ci-in a kankan uh pen tuhun thu a gen ahi hi.</row>
		<row book="60" chapter="1" verse="15-16" tag="">[15] Note a hong sampa a siangtho ahih mah bangin note zong na gamtatna khempeuh uhah na siangtho un. [16] Lai Siangtho sungah zong, “Keimah siangtho ka hih manin note zong na siangtho un,” na kici hi.</row>
		<row book="60" chapter="1" verse="18-19" tag="">[18] Na pu na pate uh nuntakzia, bangmahin a kimang lo nuntakna panin a hong suahtaksak nadingin Pasian in note’ man dingin a piak pen a man a kiam thei ngun le khamte bang hi lo a, [19] tuuno bangin paubaanna a om lo, a manpha mahmah Khrih, biakna-in a hong kipiakna tawh Pasian in note a hong suaktasak ahi hi.</row>
		<row book="60" chapter="2" verse="21-23" tag="">[21] Khrih mahmah in zong note a dingin thuakin, ama khekhap na zuihtheih nadingun etteh ding lim hong nusiat ahih manin hih bangin a thuak ding mahin Pasian in note a hong sam ahi hi. [22] Khialhna bangmah gamta lo a, zuau a gen lam zong kiza ngei lo hi. [23] Amah a kizahko ciangin na ko thuk lo hi. Gimna a thuak ciangin na tawnggawp lo a, a manin thu a khen Pasian muanin a na nei hi.</row>
		<row book="60" chapter="3" verse="15" tag="">[15] Na lungsim sung uhah Khrih zahtakbawl unla, amah Topa-in nei un. Note’ lametna thu a hong dong a omkhak leh hoihtakin a genthei dingin kiging tawntung unla, ahi zongin lungnemna le zahtakna lim tawh gen un.</row>
		<row book="60" chapter="3" verse="18" tag="">[18] Khrih mahmah zong note a dingin si a, Pasian’ kiangah hong tunpih theih nadingin mihoih khat pen mihoih lote’ mawhna hangin khatvei a si hi. Mite in ama leitung pumpi that a, ahi zongin Pasian in kha nuntakna a pia hi.</row>
		<row book="60" chapter="3" verse="22" tag="">[22] Tu-in vantungah tua Khrih pai khin a, Pasian’ taklamah omin, vantung mite le ukna aana a neite khempeuh tungah a ukin a om hi.</row>
		<row book="62" chapter="2" verse="1-2" tag="">[1] Ka itte aw, note na khialhkhak loh nading uh ka deihna-in hih lai a hong gelh ka hi hi. Ahi zongin mi khatpeuh a khialh ciangin eite a dingin Pa Pasian kiangah a hong thumsak dingin a thuman Jesuh Khrih i nei hi. [2] Tua Jesuh hangin eite’ mawhna hong kimaisak a, eite a’ ding bek hi loin leitung mi khempeuh’ mawhna zong a mai nading ahi hi.</row>
		<row book="62" chapter="2" verse="20" tag="">[20] Ahi zongin Khrih in note tungah Kha Siangtho hong piakhin ahih manin note khempeuh in a man na thei uh hi.</row>
		<row book="62" chapter="3" verse="3" tag="">[3] Khrih a siangtho mah bangin amah tawh kibat ding a lamen khempeuh in zong a nuntakna uh siangthosak ding hi.</row>
		<row book="62" chapter="3" verse="7" tag="">[7] Ka it tate aw, mite’ khemsa-in ta kei un. Khrih a thuman ahih mah bangin a manin a gamtate khempeuh a thuman ahi hi.</row>
		<row book="62" chapter="5" verse="20" tag="">[20] Pasian’ Tapa hong pai-in eite thu hong theisak ahih manin Pasian taktak a thei ihihna thu i thei hi. A Tapa Jesuh Khrih tawh i kipawlna hangin Pasian taktak mah tawh a kipawlthei ihi hi. Tua Jesuh pen Pasian taktak mah hi a, nuntak tawntungna a piathei ahi hi.</row>
		<row book="63" chapter="1" verse="9" tag="">[9] Khrih’ thuhilhna zui loin a khengvalin a pai mite pen Pasian tawh a kipawl lo ahi hi. Ahi zongin a thuhilhna a zuite pen Pa Pasian le a Tapa tawh a kipawl ahi uh hi.</row>
		<row book="66" chapter="1" verse="8" tag="">[8] A beisa hun, tuhun, le mailam hunah zong a om tawntung ding a Vanglian Topa Pasian in, “Kei pen na khempeuh a Kipatna le a Tawpna ka hi hi,” a ci hi.</row>
		<row book="66" chapter="3" verse="5" tag="">[5] A gualzo mite in tua bangin puanpak silh ding uh a, a nungta mite a kikhumna laibu sung panin amaute’ min ka phiat kei ding hi. Ka Pa le ama vantung mite kiangah zong keima mite ahihna uh ka pulak ding hi.</row>
		<row book="66" chapter="5" verse="4-5" tag="">[4] Tua laizial phelin a sung a en dingin a kilawm kuamah kimu lo ahih manin nakpitakin ka kap hi. [5] Tua laitakin upate khat in kei kiangah, “Kap kei in. Judah minam sung panin Humpinelkai, David suan sung panin a lianpa gualzo khinta a, tua laizial ciaptehna sagihte lakhia-in a laizial phelthei ding hi,” a hong ci hi.</row>
		<row book="66" chapter="5" verse="13" tag="">[13] Tua ciangin vantung, leitung, leinuai, tuipi sung le mun khempeuhah a om nuntakna a nei khempeuh inla a sakna uh ka za a, amaute in, “Tokhom tungah a tupa le Tuuno in phatna, pahtawina, minthanna le vangliatna, ngah tawntung ta hen,” a ci uh hi.</row>
		<row book="66" chapter="6" verse="1" tag="">[1] Tua ciangin Tuuno in tua ciaptehna sagih sung panin khat a honkhiat ka mu hi. Tua laitakin ganhing lite sung panin khat in vanging bangin nakpitakin, “Hong pai in,” a cihna ka za hi.</row>
		<row book="66" chapter="6" verse="15-17" tag="">[15] Tua ciangin leitung kumpite le miliante, galkapmangte, mihaute le mi vangliante, silate le sila ahi lote a kipanin a kuamah peuh, mualtung a leihawmte sungah bu uh a, [16] mualte le suangtum lianpite kiangah, “Kote tungah hong kiasuk unla, tokhom tungah a tupa’ maitang le Tuuno’ hehna panin kote hong liah un. [17] Amaute’ hehna hangin gimna hun hong tungta ahih manin kua in thuakzo ding ahi hiam?” a ci uh hi.</row>
		<row book="66" chapter="19" verse="11-16" tag="">[11] Tua ciangin vantung a kihong ka mu a, sakol kang khat a om hi. A tungah a tuang pa pen a Citak a Thuman pa kici hi. Amah in thumanin thu khenin gal a do hi. [12] A mittangte meikuang tawh kibang a, lukhu tampi a khu hi. Amah simloh kuamah dang in a theih loh min khat ama tungah a kigelh hi. [13] Sisan sungah a kidiah puantualpi khat silh a, amah pen, “Pasian’ Thu,” cihna min tawh a kisam hi. [14] Vantung galkapte a siangtho puanpak hoih tawh kizem uh a, sakol kangte tungah tuangin amah a zui uh hi. [15] Minam dangte a zawhgawp nading namsau hiam khat a kam sung panin a pusuak hi. Amah in sik ciangkhut tawh minam dangte ukin, a Vanglian Pasian’ heh mahmahna tawh leenggah cilna-ah leengtui a sukkhia ding hi. [16] A puan tung le a phei tungah, “Kumpite’ Kumpi, topate’ Topa,” ci-in a min kigelh hi.</row>
		<row book="66" chapter="20" verse="4" tag="">[4] Tua ciangin tokhom tungah a tu mi pawlkhat ka mu a, tua mite tungah thukhen nading aana a kipia ahi hi. Jesuh thu a genna le Pasian thu hangin a kithat mite’ kha zong ka mu hi. Tua mite in ganhing ahi a, a lim ahi zongin bia lo uh hi; a taltang uhah ahi a, a khut tung uhah ahi zongin ganhing ciaptehna nei lo uh hi. Amaute hong hingkik uh a, Khrih tawh kum tulkhat sung ukna aana a neikhawm uh hi.</row>
		<row book="66" chapter="22" verse="12" tag="">[12] Tua ciangin Jesuh in, “Kei ka hong pai baihta ding a, mi khempeuh a gamtatna uh tawh kizui-in a thaman ding uh ka hong puak ding hi.</row>
		<row book="66" chapter="22" verse="16" tag="">[16] “Keimah Jesuh in pawlpite a dingin hih thute nang kiangah a hong gen dingin ka vantungmi ka hong sawl hi. Kei pen David’ zung le a suan ahi, zingsol ka hi hi,” a hong ci hi.</row>
	</category>
	<category id="138">
		<row book="1" chapter="12" verse="14-20" tag="">[14] Egypt gam sungah Abram a tun ciangin Egypt mite in tua nupi a mel hoihsa mahmah uh hi. [15] Faro’ uliante in amah a muh uh ciangin Faro’ kiangah amah phat uh hi. Faro’ inn sungah tua nupi kila hi. [16] Tua nu’ hangin amah in Abram limbawl mahmah hi. Amah in tuu, bawngtal, latal, pasal nasem, numei nasem, lanu, le kalaohte a pia hi. [17] Ahih hangin TOPA in Abram’ zi Sarai’ huhau-in Faro le a innkuanpihte gimna lianpi thuaksak hi. [18] Tua ahih ciangin Faro in Abram samin, “Bang hangin hih bangin kei hong bawl na hi hiam? Amah na zi ahihna bang hangin kei kiangah hong gen lo na hi hiam? [19] Ka zi dingin amah ka lak theih nadingin, ‘Amah ka sanggamnu hi,’ bang hangin hong ci na hi hiam? Tu-in hih lai-ah na zi om hi. Amah la in la pai un,” a ci hi. [20] Faro in amah tawh kisai-in a mite tungah thu a pia hi. Amaute in a zi le ama neih khempeuh tawh lampi-ah a khakhia uh hi.</row>
		<row book="1" chapter="18" verse="2-8" tag="">[2] a khuadaktoh leh, ama mai-ah mi thum na ding hi. Amah in amaute a muh ciangin amaute a dawn dingin puanbuk kong panin va tai a, leilakah kunsukin, [3] “Ka tote aw, nong hehpihna-un na sempa hong kheng kei un. [4] Na nasempa’ kiang hong tung khin na hih khit buangun na thahat kik nadingun an tawmkhat ka va lak kikal sungin tui tawmkhat lasakin na khe uh sil unla, sing nuai-ah khawl un; tua khit ciangin paisuak un,” a ci hi. Tua ahih ciangin amaute in, “Na cih bangin hong hih in,” a ci uh hi. [5] Na nasempa’ kiang hong tung khin na hih khit buangun na thahat kik nadingun an tawmkhat ka va lak kikal sungin tui tawmkhat lasakin na khe uh sil unla, sing nuai-ah khawl un; tua khit ciangin paisuak un,” a ci hi. Tua ahih ciangin amaute in, “Na cih bangin hong hih in,” a ci uh hi. [6] Tua ciangin puanbuk sunga Sarah kiangah Abraham pai mengmeng a, “Annel hoihte lawh thum hong bawl mengmeng inla, meek manin mohin hong bawl in,” a ci hi. [7] Abraham zong bawnghon lakah tai-in bawngno a dawng a hoih khat la a, manlang taka a na bawlpah a nasempa tungah a pia hi. [8] Tua ciangin amah in, bawngnawi-thaukhal, bawngnawi, le a minsa bawngsa la-in amau’ mai-ah a lui hi. Amaute in a nek laitakun sing nuai-ah amau’ kiangah amah a ding hi.</row>
		<row book="1" chapter="19" verse="2" tag="">[2] “Ka tote aw, kong thum hi. Na nasempa’ inn lamah hong kihei-in hong giak unla, na khete uh sil un. Tua ciangin zingsangin tho baihin na pai nading lam uhah pai pan un,” a ci hi. Amaute in, “Hi lo hi; khua lakah ka giak ding uh hi,” a ci uh hi.</row>
		<row book="1" chapter="24" verse="18-20" tag="">[18] Amah in, “Dawn in, ka topa,” a ci hi. Tua nu in a khut tungah a beel niamsuksakin amah a dawnsak hi. [19] Amah in tua mipa tui a dawnsak khit ciangin, “Na kalaohte in a kham matengun a dawn ding zong tui kong tawisak ding hi,” a ci hi. [20] Tua ahih ciangin amah in a tuikuang sungah a tui bungsuk pak a, tuitawi dingin tuikhukah tai-in a kalaohte khempeuh a dingin tui a tawi hi.</row>
		<row book="1" chapter="24" verse="31" tag="">[31] Amah in, “Hong pai in, TOPA’ thupha piakpa aw; bang hangin a pua-ah ding na hi hiam? Bang hang hiam cih leh inn-ah na om nading mun ka bawl khin a, kalaohte a’ ding mun zong om hi,” a ci hi.</row>
		<row book="1" chapter="43" verse="31-34" tag="">[31] Tua ciangin amah in a mai phiatin hong paikhia hi. Amah ki-ip tawmin, “An hong pia un,” a ci hi. [32] Amaute in Josef amah guakin nesakin, amaute a tuam mahin nesak a, amah tawh a ne Egypt mite in a tuam mahin ne uh hi. Bang hang hiam cih le Egypt mite in Hebru mite tawh an nekhawm lo uh hi. Tua banga nekkhawm ding pen Egypt mite a dingin a kihhuai ahi hi. [33] Ama mai-ah amaute a suakmasa a suah hun tawh kizui leh a moipen a khangnona tawh kizui-in tu uh hi. Lamdangsakna tawh amaute khatlekhat ki-en uh hi. [34] Josef’ sabuai tung panin amau’ tanh ciat kipia-in, ahih hangin Benjamin’ tanh pen amaute-a’ zah nga pha hi. Tua ahih ciangin amaute in an ne tui dawnin amah tawh lungdam uh hi.</row>
		<row book="1" chapter="47" verse="10-12" tag="">[10] Jakob in Faro thupha pia-in tua lai panin a paikhia hi. [11] Tua ciangin Faro’ thupiaksa bangin Josef in leitang a hoihpen, Rameses leitang, Egypt gam sungah neihsa pia-in a pa le a sanggamte a tengsak hi. [12] Josef in a pa, a sanggamte, le a pa’ innkuante khempeuh a ne ding zah tawh kizui-in an a pia hi.</row>
		<row book="2" chapter="2" verse="20" tag="">[20] Amah in a tanute kiangah, “Amah koi lai-ah om ahi hiam? Bang hangin tua mipa nusia na hi uh hiam? Amah in an hong nek theih nadingin va sam un,” a ci hi.</row>
		<row book="2" chapter="22" verse="21" tag="">[21] “Khualmi khatpeuh na bawlsia kei ding uh a, na nengniam kei ding uh hi. Bang hang hiam cih leh note zong Egypt leitangah khual mite na hi ngei uh hi.</row>
		<row book="2" chapter="23" verse="9" tag="">[9] “Khualmi na nengniam kei ding uh hi. Khualmi’ lungsim na thei uh hi. Bang hang hiam cih leh note zong Egypt gamah khualmi na hi ngei uh hi.</row>
		<row book="3" chapter="19" verse="33" tag="">[33] “Na gam sung uhah note lakah khualmi khat hong peem leh, ama tungah a man loin na gamta kei ding uh hi.</row>
		<row book="6" chapter="2" verse="3-6" tag="">[3] Tua ciangin Jerikho kumpipa in Rahab kiangah mi sawlin, “Na inn sunga hong tum, na kianga hong tung mite hong paikhiatpih in; bang hang hiam cih leh gam khempeuh a en dingin amaute hong pai uh hi,” a ci hi. [4] Ahih hangin Rahab in tua mi nihte la-in na seel khin hi. Tua ahih ciangin amah in, “Hi mah hi, ka kiangah mi hong pai uh hi. Ahih hangin amaute koi pan hong pai uh hiam, cih ka thei kei hi. [5] Kulhkongpi a kikhak ding khuamial ciangin tua mite paikhia uh a, koi-ah pai uh hiam, cih ka thei kei hi. Manlangin amaute delh le-uhcin na pha kha ding uh hi,” a ci hi. [6] Ahih hangin amah in innkhum zangah tua mite paipih to-in innkhum zangah a koih ngei bangin a koihsa anthul kungte lakah amaute seel khin hi.</row>
		<row book="6" chapter="6" verse="17" tag="">[17] Khuapi le a sunga omte khempeuh pen TOPA’ tungah biakna-in kisusia ding hi. Amah in i sawl kamtaite na seel ahih manin numei paktat Rahab le ama inn sungah amah tawh a omkhawmte khempeuh bek hing ding hi.</row>
		<row book="7" chapter="13" verse="15" tag="">[15] Manoah in TOPA’ vantungmi kiangah, “Kong thum hi; tawlkhat khawl inla, nang a dingin keelno khat hong bawlsak nung,” a ci hi.</row>
		<row book="7" chapter="19" verse="16-21" tag="">[16] Tua laitakin puteek khat lo-a a nasepna panin nitak ciangin hong ciah hi. Tua pa pen Efraim mualtung gam pan hi a, amah Gibeah khua-ah a peem hi a, tua khuamite pen Benjamin mite ahi hi. [17] Amah khuadak a, khualzin pa, khuapi kongzingah a mu hi. Tua ciangin puteekpa in, “Koi-ah pai ding na hi hiam? Koi panin hong pai na hi hiam?” a ci hi. [18] Amah in, “Keima hong paikhiatna Judah gam Bethlehem khua panin Efraim mualtung gam mongah a pai dingin hong nawk ka hi uh hi. Judah gam Bethlehem-ah ka pai hi. Tu-in ka inn-a a ciah ka hi hi. Kuamah in a inn-ah hong tungsak nuam lo hi. [19] Ka late uh a dingin buhtu le gan-an, kei le na nasemnu le na nasemte tawh a om tangvalpa a dingin anlum le leenggahzu ka nei uh a, a kisam bangmah om lo hi,” a ci hi. [20] Tua ciangin puteekpa in, “Lunghimawh kei in. Na kisapna khempeuh ka en ding hi. Kongzingah giak kei hamtang in,” a ci hi. [21] Tua ahih ciangin amah in a inn-ah ciahpihin late gan-an a pia hi. Amaute in a khe uh silin an a ne uh hi.</row>
		<row book="9" chapter="30" verse="11-13" tag="">[11] Amaute in Egypt mi khat gamlakah mu uh a, David kiangah amah paipih uh hi. Amaute in an pia uh a, amah in ne hi. Amaute in tui dawn ding zong a pia uh hi. [12] Theimoh khat le leenggahkeu bawk nih zong a pia uh hi. Amah in tuate a nek khit ciangin a tha hong dimkik hi. Bang hang hiam cih leh an ahi a, tui ahi zongin sun thum le zan thum ne lo dawn loin om hi. [13] Tua ciangin David in ama kiangah, “Nang kuate na hi hiam? Koi pan na hi hiam?” a ci hi. Amah in, “Kei pen Amalek-te khat’ nasem, Egypt mi tangval khat ka hi hi. Tuma ni thum lai-in ka ci na ahih manin ka topa in hong nusia hi.</row>
		<row book="11" chapter="17" verse="10-14" tag="">[10] Tua ahih ciangin amah dingin Zarefath-ah a pai hi. Khuapi kulhkongpi a tun ciangin, meigongnu khat in sing na tom hi. Amah in tua nu samin, “Ka dawn theih nadingin beel khat sungah tui tawm hong paipih in,” a ci hi. [11] Tua nu in paipih dingin a kisak laitakin, amah in tua nu samin, “Anlum neu khat hong tawi kawm in,” a ci hi. [12] Tua ciangin amah in, “ TOPA na Pasian a nungta ahih mah bangin emsa bangmah ka nei kei a, beel sungah annel khutdim khat le um sungah sathau tawmno khat bek om hi. Tu-in keimah le ka tapa a dingin tuate bawlin kote in ka nek theih nadingun singkang nih khawng a tom ka hi a, tua ciangin a si ta ding ka hi uh hi,” a ci hi. [13] Tua ciangin Elijah in ama kiangah, “Lunghimawh kei in; pai inla na gensa bangin an hong bawl in. Kei a dingin mohneu khat hong bawlsak masa-in kei kiangah hong paipih inla, tua khit ciangin nang le na tapa a’ ding bawl in. [14] Bang hang hiam cih leh Israel Pasian, TOPA in hih bangin ci hi: ‘ TOPA in leitungah guah a zuksak ni matengin beel sunga annel bei lo ding a, um sunga sathau zong kiam ngei lo ding hi,’ ci hi,” a ci hi.</row>
		<row book="12" chapter="4" verse="8" tag="">[8] Ni khat Shunem-ah Elisha paisuak a, tua lai-ah a hau numei khat tengin tua nu in an ne dingin amah a sam hi. Tua ahih ciangin amah in tua lam a nawk peuhpeuh ciangin an ne dingin tua lai-ah baang zel hi.</row>
		<row book="12" chapter="6" verse="19-23" tag="">[19] Tua ciangin Elisha in amaute kiangah, “Hih pen a lampi hi lo a, hih zong a khuapi hi lo hi; hong zui un; na zon uh mipa kiangah note kong paipih ding hi,” a ci hi. Tua ciangin amah in Samaria-ah amaute a paipih hi. [20] Amaute Samaria-ah a lut phetin Elisha in, “ TOPA aw, amaute in a muh theih nadingun hih mite’ mitte honsak in,” a ci hi. Tua ahih ciangin TOPA in amau’ mitte honsak a, tua ciangin amaute in khua mu uh hi. Samaria khua sungah a om ahihna uh thei uh hi. [21] Israel kumpipa in amaute a muh ciangin amah in Elisha kiangah, “Ka pa aw, amaute ka that ding hiam? Amaute ka that ding hiam?” a ci hi. [22] Amah in dawngin, “Amaute na that kei ding hi. Na namsau le na thal tawh loin galmatin na laksate that ding na hi hiam? Amaute in an ne-in tui a dawn khit ciangin a topa uh kiangah a ciahkik theih nadingun amaute’ mai-ah anletui lui in,” a ci hi. [23] Tua ahih ciangin amah in amaute a dingin pawi lianpi khat bawl hi. Amaute in an ne-in tui a dawn khit uh ciangin amaute sawlkhia a, tua ciangin a topa uh kiangah amaute a ciah uh hi. Tua ciangin Israel gam a sim dingin Syria-te hong pai nawn lo uh hi.</row>
		<row book="16" chapter="5" verse="17" tag="">[17] Kiim le pama minam dangte’ kiang pan hong paite banah, nisimin ka sabuai-ah an a ne, thukhente le Jew mi a kihelin leengla za le sawmnga bang ka nei den hi.</row>
		<row book="18" chapter="31" verse="32" tag="">[32] Khualzin mi khempeuh ka inn-ah ka tungsak tawntung a, kongzing lakah amaute ka lumsak ngei kei hi.</row>
		<row book="19" chapter="12" verse="5" tag="">[5] TOPA in, “Mizawngte a neihsa kihawkkhia a, mi cimawhte thumin tau uh ahih ciangin tu-in dingin, amau’ lunggulh, lungmuanna munah amaute ka koih ding hi,” a ci hi.</row>
		<row book="20" chapter="9" verse="1-5" tag="">[1] Pilna in a inn lam a, a innkhuampi sagih a phut hi. [2] Amah in pawi bawl dingin sa go-in leenggahzu khaih a, annekna ding sabuai a bawl hi. [3] Khuasung munsang khempeuh panin mi a sam dingin a nasem numeite sawl a, [4] “Thu thei lote aw, hong pai un,” ci-in samsak a, mihaite kiangah, [5] “Hong pai unla, ka an huansa ne-in, ka bawlsa leenggahzu hong dawn un.</row>
		<row book="20" chapter="19" verse="17" tag="">[17] Mizawngte tungah a piate in TOPA’ tungah a pia hi a, TOPA in a cingin amaute tungah lohkik ding hi.</row>
		<row book="20" chapter="27" verse="9" tag="">[9] Sathau namtui le paknamtui in lung nuamsak a, lawmte’ limbawlna in tha hatsak hi.</row>
		<row book="20" chapter="31" verse="20" tag="">[20] A zawng mite tungah amah cingh mahmah a, a cimawh mite tungah huhna a pia hi.</row>
		<row book="23" chapter="58" verse="7" tag="">[7] Na an uh a gilkialte tawh nekhawm unla, inn nei lo a zawngte na innsung uhah paipihin, tangguakin a om mite puan silhsakin, na mipihte uh kiang panin bu lo ding hi lo na hi uh hiam?</row>
		<row book="26" chapter="16" verse="49" tag="">[49] Na sanggamnu’ mawhna pen: Amah le a tanute in nek ding tampi nei-in nuamsa mahmahin, daitakin om uh ahih manin amaute kiphasak uh a, a zawng a cimawhte don lo uh hi.</row>
		<row book="40" chapter="5" verse="16" tag="">[16] Midangte in na gamtatna hoihte uh a muh ciangin vantungah a om na Pa uh min a phat theih nadingun mite mai-ah na gamtat hoihna uh khuavak bangin na kilangsak un.</row>
		<row book="40" chapter="5" verse="43-44" tag="">[43] “Note in, ‘Na vengte uh na it unla, na galte uh na mudah un,’ ci-in a kigenna thu na zaksa uh ahi hi. [44] Ahi zongin ke’n note kiangah kong genin-ah: Na galte uh na it unla, no hong bawlsiate a dingin thu na ngetsak un.</row>
		<row book="40" chapter="6" verse="1-3" tag="">[1] “Biakna tawh kizomin na hoih khat peuhpeuh na sep uh ciangin mite’ phat ding deihna tawh a kilang theithei dingin na sepkhak loh nadingun na kingaihsun un. Tua bangin gamta le-uhcin, vantungah a om na Pa uh kiang panin thaman na ngah kei ding uh hi. [2] “Tua ahih manin mi cimawhte tungah huhna na piak uh ciangin, mite in a phat ding uh a deihna tawh a kineihkhem mite in kikhopna innsung le kongzing lakah a kilang theithei-in a hih uh bangin na hih kei un. Tua bangin a hih mite in thaman a ngah khinta ahihna thu limtakin na phawk un. [3] Ahi zongin note in mi cimawhte citna tawh na huh uh ciangin na lawm naihuai pente uh nangawn in hong theih loh nadingun pia unla,</row>
		<row book="40" chapter="7" verse="12" tag="">[12] Tua ahih manin note tungah hong kibawl ding na deih bangun midangte tungah na bawl un. Moses Thukhamte le kamsangte’ thuhilhnate pen hih mah a deihna ahi hi.</row>
		<row book="40" chapter="9" verse="10" tag="">[10] Jesuh in Matthai’ inn-ah nitak an a nek laitakin siahdong dangte le thukham a khial midang tampite in zong Jesuh le a nungzuite tawh an a nekhawm uh hi.</row>
		<row book="40" chapter="10" verse="11-15" tag="">[11] “Khuapi ahi a, khuaneu ahi zongin khua khat peuhpeuh na tun uh ciangin tua khua sungah note zin hong tungsak nuam kua om ahi hiam, ci-in zong unla, na muh uh ciangin tuate’ inn-ah tungin, tua khua na nusiat mateng uh tua lai mahah omsuak pah un. [12] Inn khat peuhpeuhah na lut uh ciangin a mite hopihin thupha na pia un. [13] Tua na hopihna uh innsunga mite in note hong tunsaknop leh na hopihna thupha uh amaute tungah kip ding a, ahi zongin hong tunsaknop kei uhleh na hopihna thupha uh na dokkik ding uh hi. [14] Inn khat peuhpeuh in ahi a, khua khat peuhpeuh in ahi zongin note hong tunsaknop kei a, na thugen uh hong ngaihnop kei leh tua lai panin paikhia unla, na khe uha leivui bangte sinkhiat un. [15] Thukhen ni ciangin tua khuamite’ thuakna sangin Sodom khua le Gomorrah khuamite’ thuakna olzaw lai ding ahihna thu hoihtakin phawk un.</row>
		<row book="40" chapter="10" verse="40-42" tag="">[40] “Na thugen uh a hong sangte in kei’ thu a hong sang hi a, kei a hong sangte in kei a hong sawl pa zong a sang ahi uh hi. [41] Pasian’ thugen ahihna hangin Pasian’ thugen mi a sangte in Pasian’ thugente’ thaman ngah ding a, mihoih hihna hangin mihoih a sang mite in mihoihte’ thaman ngah ding uh hi. [42] Keima nungzui mi a neupen khat nangawn, keima nungzui ahihna hangin tuivot hai khat bek a suahte nangawn in pel loin thaman a ngah ding lamtak phawk un,” ci-in a vaikhak hi.</row>
		<row book="40" chapter="22" verse="2-10" tag="">[2] “Vantung ki-ukna zia pen a tapa a dingin mo pawi a bawl kumpipa’ gamtatzia tawh kibang hi. [3] Mopawi siim dingin a khohsa mite a sam dingin a nasemte sawl a, ahi zongin kuamah pai lo hi. [4] Tua ciangin nasem dangte sawl leuleu a, ‘Ka khohsaksa mite kiangah hih bangin va gen un: Ka bawngtalte le ka bawngno thaute kigo khin a, nitak an a minsa-in a om banah, na khempeuh a mansa-in om khinta hi. Mopawi an ne dingin hong pai ta un, ci hi, ci-in va gen un,’ a ci hi. [5] Ahi zongin a khohsa mite in na thusim lo uh a, pawlkhat in lo na kuansanin, pawlkhat in a sumbukah na paisanin, [6] adangte in a nasemte manin a na satgawp khit uh ciangin a na that uh hi. [7] Kumpipa zong heh mahmah a, a galkapte kuansakin tua mi thatte a thahsak khit ciangin a khua a haltumsak hi. [8] Tua ciangin a nasemte kiangah, ‘Mopawi an a baihsa-in om a, ahi zongin ka sap mite a ne dingin a kilawm lo mi a suak uh hi. [9] Tua ahih manin lamlianpi-ah va pai unla, mi na muh zahzah uh hong sam un,’ a ci hi. [10] Nasemte zong lamlianpi-ah va pai uh a, mihoih mi hoih lo ci loin a muh khempeuh uh va kaikhawm uh ahih manin mo pawi bawlna innsung dimin leengla hong om hi.</row>
		<row book="40" chapter="25" verse="34-36" tag="">[34] Tua ciangin Kumpipa in a taklamah a om mite kiangah, ‘Ka Pa in thupha a piak mite aw, hong pai ta un. Leitung piancil a kipanin note a dingin a kibawlkholsa gamnuam hong luah un. [35] Bang hang hiam cih leh ka gilkial laitakin an nong pia uh a, ka dangtak laitakin tui nong pia uh a, khualmi ka hih laitakin zin nong do uh a, [36] puan nei loin ka om laitakin puan nong guan uh a, ka cinat laitakin nong veh uh a, ka thongkiat laitakin nong hawh uh hi,’ a ci ding hi.</row>
		<row book="40" chapter="25" verse="41-43" tag="">[41] “Tua ciangin a veilamah a om mite kiangah, ‘Pasian in a samsiat mite aw, keima kiang panin paikhia unla, Dawimangpa le a nungzuite a dingin a kibawl meikuang tawntung sungah pai un. [42] Bang hang hiam cih leh ka gilkial laitakin an nong pia kei uh a, ka dangtak laitakin tui nong pia kei uh a, [43] khualmi ka hih laitakin zin nong do kei uh a, puan ka neih loh laitakin puan nong guan kei uh a, ka cinat laitakin nong veh kei uh a, ka thongkiat laitakin nong hawh kei uh hi,’ a ci ding hi.</row>
		<row book="41" chapter="9" verse="41" tag="">[41] Khrih pawl na hihna hangun tui hai khat hong suah mi peuhmah in thaman ngah hamtang ding ahihna phawk un,” ci-in Jesuh in a gen hi.</row>
		<row book="42" chapter="7" verse="36" tag="">[36] Farisi mite khat in a inn-ah an ne dingin Jesuh sam a, Jesuh zong pai-in an ne dingin a tu hi.</row>
		<row book="42" chapter="10" verse="7" tag="">[7] Nasemte in a thaman a ngah ding a kilawm ahih mah bangin na zintunna inn mah uhah omsuak unla, a hong piak peuhpeuh uh na ne un. Na zintunna inn uh kheel themthum kei un.</row>
		<row book="42" chapter="10" verse="10" tag="">[10] Ahi zongin khua khat peuhpeuhah na lut uh ciangin note hong tunsaknop kei leh a khuasung kongzingah pai unla,</row>
		<row book="42" chapter="10" verse="31-37" tag="">[31] Tua laitakin siampi khat tua lampi tawnin hong paisuk a, amah a muh ciangin lamnawl lam tawnin a paisan hi. [32] Tua ciangin Levi mi khat zong tua mah bangin hong pai a, amah a muh ciangin lamnawl lam tawnin a paisan leuleu hi. [33] Ahi zongin Samaria mi khualzin khat, tua lai mun hong tungin a liam pa a muh ciangin hehpihhuaisa a, [34] a kiangah va pai-in a liammate sathau le leenggahzu a nuhsak khit ciangin a tunsak hi. Tua ciangin a la tungah tuangsak a, zintun inn khatah paipihin tua lai-ah a khoi hi. [35] A zingsang ciangin zintun inn nei pa kiangah sum peek nih pia a, ‘Hih mipa limtakin na khoi in. Na beina dang khempeuh, kong paikik ciangin kong loh ding hi,’ ci hi. [36] Hih mihing thumte sung panin, a kisuampa a dingin a koi pen a vengpa hi dingin na um hiam?” a ci hi. [37] Amah in, “A hehpih pa hi ding hi,” a ci hi. Tua ciangin Jesuh in ama kiangah, “Nang zong pai inla, tua bangmahin gamta in,” a ci hi.</row>
		<row book="42" chapter="11" verse="5-6" tag="">[5] Tua ciangin Jesuh in a nungzuite kiangah, “Note khatpeuh, na lawmte uh khat inn-ah zankim laitakin pai-in, ‘Lawm aw, anlum lum thum khawng hong leitawi sak in. [6] Ka lawmte khat zin hong tung a, ka piak ding ka nei het kei hi,’ ci le-uhcin,</row>
		<row book="42" chapter="14" verse="12-14" tag="">[12] Tua ciangin Jesuh in a innteek pa kiangah, “Sun-an nekna-ah ahi a, nitak-an nekna-ah ahi zongin mi na sap ciangin, na lawmte ahi a, na sanggamte ahi a, na behte ahi a, mihau na vengte ahi zongin sam kei in. Amaute in zong an ne ding mahin nang hong samkik ding uh a, hih bangin hong sapna hangin na anvakna thaman a ngahkik na hi ding hi. [13] Tua bangin anvakna pawi na bawl ciangin mizawngte, khezawte, khebaite, le mittawte sam in. [14] Amaute in nang hong thukkik zo lo ding uh ahih manin nang a dingin a lungdamhuai hong hi ding hi. Bang hang hiam cih leh sihna panin mihoihte a thawhkik hun ciangin Pasian in nang tungah hong thukkik ding hi,” a ci hi.</row>
		<row book="42" chapter="19" verse="5-6" tag="">[5] Jesuh, tua mun a tun ciangin khuadak to-in ama kiangah, “Zakkhias aw, manlangin hong kumsuk in. Na inn-ah tuzan kong taam ding hi,” a ci hi. [6] Tua ahih manin Zakkhias zong hong kum mengmeng a, lungdam mahmahin a inn-ah Jesuh a tungsak hi.</row>
		<row book="42" chapter="24" verse="29" tag="">[29] ahi zongin amau tegel in kho-in, “Tu-in nitak lam hita a, ni tum dektak ahih manin ko tawh hong tamkhawm in,” a ci uh hi. Tua ahih manin Jesuh zong amaute tawh a tam hi.</row>
		<row book="43" chapter="2" verse="7-10" tag="">[7] Jesuh in nasemte kiangah, “Tua thambelpite sungah tui a dimin koih un,” ci-in a sawl mah bangin a dim sitsetin tui a koih uh hi. [8] Tua ciangin Jesuh in, “Tu-in tui pawlkhat suak unla, zuphung pa kiangah va paipih un,” a ci hi. Amaute in zong tua mah bangin a va paipih uh hi. [9] Zuphung pa in leenggahzu a suak tui a ciap ciangin, (tui a sung nasemte in a theih hangin) koi panin kingah ahi hiam, ci-in thei lo ahih manin zinei tangvalpa samin, [10] “Midangte in leenggahzu khumte hawm masakin nei uh a, mite in a khamgawp khit uh ciangin a ngeinate hawm pan uh hi. Ahi zongin nangmah in a khum pen teng tu dong na sitlai hi,” a ci hi.</row>
		<row book="43" chapter="12" verse="2" tag="">[2] Amaute in nitak an na vak uh a, Lazaras ahihleh Jesuh tawh an ne-in tukhawmin, Martha pen anpia-in a manlah hi.</row>
		<row book="43" chapter="21" verse="12" tag="">[12] Tua ciangin Jesuh in amaute kiangah, “Hong pai un; zing an ne ni,” a ci hi. Amah pen Topa ahih lamtak thei uh ahih manin, “Nang kua na hi hiam?” ci-in a nungzuite khat beek in dong ngam lo uh hi.</row>
		<row book="44" chapter="2" verse="46" tag="">[46] Nisimin biakinn-ah kikhawm uh a, a innte uhah an nekhawmin, lungdamna le kiniamkhiatna tawh a ne ciat uh hi.</row>
		<row book="44" chapter="10" verse="6" tag="">[6] Tua mipa pen, tuipi gei-a teng savunnim nasepin a nei Simon inn-ah zin tungin a om ahi hi,” a ci hi.</row>
		<row book="44" chapter="10" verse="10" tag="">[10] Peter a gil kialin an duh mahmah hi. A zinte in an a huanhuan laitakin Peter in maang a mu hi.</row>
		<row book="44" chapter="16" verse="14-15" tag="">[14] Tua ka thuhilhna uh a za mite lakah Thiatira khuami, a manpha mahmah puansan a zuak, Lydia kici numei khat a om hi. Tua nu pen Pasian a bia numei khat hi a, Paul’ thugente a sangthei dingin Pasian in a lungsim a honsak hi. [15] Amah le a innsunga om mi khempeuh tui kiphum uh a, “Topa thu a um mi taktak hi, ci-in na hong ngaihsut nak-uhleh hong pai unla, ka inn-ah hong tung un,” ci-in hong samin a hong zol hi.</row>
		<row book="44" chapter="16" verse="34" tag="">[34] Tua ciangin a inn-ah amaute ciahpihin an a pia hi. Tu-in Pasian thu um uh ahih manin amah a kipan a innkuanpih khempeuh a lungdam mahmah uh hi.</row>
		<row book="44" chapter="21" verse="8" tag="">[8] A zing ciangin ding leuleu-in Sisaria khua ka tung uh a, Pasian thu a hilh Filip’ inn-ah tungin tua lai-ah ka taam uh hi. Tua pa pen Jerusalem khua-a a kiteel mi sagihte sungah a kihel ahi hi.</row>
		<row book="44" chapter="28" verse="2" tag="">[2] Tua lai-a teng mite ko tungah hong nuam mahmah uh hi. Guahzu-in khua dam mahmah ahih manin meiphualpi hong cihsak uh a, limtakin zin hong do uh hi.</row>
		<row book="44" chapter="28" verse="7" tag="">[7] Tua lai panin a gamla lo mun khatah tua tuikulh hausa pa Publias’ lo a om hi. Amah in limtakin kote zin hong do a, ni thum sung ama zinin ka om uh hi.</row>
		<row book="45" chapter="12" verse="13" tag="">[13] Na Khristian pihte uh a kisapna bangin na neihsate uh na hawm unla, zin le leengla do a siam mite na hita un.</row>
		<row book="45" chapter="12" verse="20" tag="">[20] Tua ahih ciangin Lai Siangtho sungah, “Na galte uh a gil a kial leh an na pia un. A dang a taak leh tui na pia un. Tua bangin na gamtat uhleh amaute’ maizum nadingin a bawl na hi uh hi,” ci-in a kigelh bangin gamtazaw un.</row>
		<row book="45" chapter="13" verse="8-10" tag="">[8] Khatlekhat ki-it ding cih lohbuang, kuama tungah leiba nei kei un. Midang a itte in Thukham deihna teng a zuikhin ahi hi. [9] Thukham sungah, “Nulepa mawhna bawl kei in, mi that kei in, guta kei in, hazatna lungsim nei kei in,” cihna le adang khempeuhte pen, “Nang na ki-it bangin na vengte na it in,” cihna thu in huam khinmang hi. [10] Midangte a it mi peuhmah in amaute tungah siatna bawl het lo ahih manin itna i neih ciangin Thukham buppi a zui khinta ihi hi.</row>
		<row book="45" chapter="15" verse="5-7" tag="">[5] Note in lungsim kikhatin i Topa Jesuh Khrih’ Pa ahi Pasian na phatkhawm theih nadingun Pasian in thuakzawhna le thahatna hong pia hen la, Jesuh Khrih deihna bangin gamta-in khatlekhat kithutuak takin hong omsak tahen. [6] Note in lungsim kikhatin i Topa Jesuh Khrih’ Pa ahi Pasian na phatkhawm theih nadingun Pasian in thuakzawhna le thahatna hong pia hen la, Jesuh Khrih deihna bangin gamta-in khatlekhat kithutuak takin hong omsak tahen. [7] Tua ahih ciangin Khrih in note hong san mah bangin midangte in Pasian a phattheih nadingun note khatlekhat na kisang un.</row>
		<row book="45" chapter="16" verse="2" tag="">[2] Amah pen keimah a kipan mi tampi a dingin lawm hoih mahmah khat ahih manin, Pasian’ mite in a hih dingin a kilawm ahih mah bangin Topa’ thu sungah mihoihin na sang unla, note’ huh ding a kisapna khempeuhah hoihtakin na huh un.</row>
		<row book="45" chapter="16" verse="23" tag="">[23] Keima zintunna pa le pawlpite’ kikhopna inn nei pa zong ahi Gaias in zong hong hopih hi. Ka omna khuapi sumkem pa Erastas le i Khristian sanggam Kuartas in zong hong hopih uh hi.</row>
		<row book="45" chapter="16" verse="13" tag="">[13] Topa’ nasepna sungah a kikhai mahmah Rufas, le ta bangin kei a hong bawl tawntung ama nu zong na hopih sak un.</row>
		<row book="47" chapter="12" verse="18" tag="">[18] Note kiangah Titus a hong pai nading ka hahsawl a, amah tawh a kithuah dingin thu upna sungah ka sanggampa uh zong ka hong paisak hi. Titus in nuamtaksa-in note tungah bang hong ngen zenzen ahi hiam? Kote in lungsim kibangin na semin ka kalsuanna zia uh zong a kibang hi lo ahi hiam?</row>
		<row book="48" chapter="4" verse="14" tag="">[14] Ka pumpi cidam lohna pen note a dingin thu haksapi hinapi-in kei na hong simmawhbawl tuan kei uh a, zong na hong nolh tuan kei uh hi. Vantung panin a hong pai vantungmi zin do bang le Khrih Jesuh mahmah zin a do bangin na hong limbawl uh hi.</row>
		<row book="48" chapter="5" verse="13-14" tag="">[13] Sanggamte aw, note ahihleh a suakta mi ahi dingin Pasian in a hong sap ahi hi. Ahi zongin tua suahtakna pen na pumpi uh ut bangbangin gamtat theih nadingin paulam zonna-in nei kei unla, itna tawh khatlekhat kikhualna-in zangzaw un. [14] Bang hang hiam cih leh Thukham khempeuh thu khatin kigawm thei a, “Nangmah na ki-it bangin na vengte na it in,” cihna tawh kitomlak thei hi.</row>
		<row book="48" chapter="5" verse="22" tag="">[22] Ahi zongin Kha Siangtho’ sawlna bangin gamtatnate pen: Itna, lungdamna, lungnopna, lungduaina, migitna, hoihna, cihtakna,</row>
		<row book="48" chapter="6" verse="10" tag="">[10] Tua ahih ciangin hunhoih i ngah simin midangte tungah a hoihin i gamta ding a, a diakdiakin thu upna sungah i innkuanpihte khempeuh tungah i hoih gamtat ding i phawk ding hi.</row>
		<row book="49" chapter="2" verse="10" tag="">[10] Eite a hong bawlpa pen Pasian hi a, Jesuh Khrih tawh i kipawl ciangin i nuntakna-ah gamtat hoih a nei dingin a hong bawl ihi hi. Hih pen eite’ omzia dingin a na ngaihsut kholhsa ahi hi.</row>
		<row book="49" chapter="4" verse="32" tag="">[32] khatlekhat kihehpihin, lungsim nem tawh na kihozaw unla, Khrih’ hangin Pasian in note’ mawhna hong maisak mah bangin khatlekhat na mawhna uh na kimaisak ta un.</row>
		<row book="49" chapter="6" verse="7" tag="">[7] Mihingte’ na a sem bang lelin kingaihsun loin Topa’ na a sem bangin kingaihsun unla, thanopna tawh sem un.</row>
		<row book="50" chapter="2" verse="14-15" tag="">[14] Na khempeuh phun lo, thu nial loin sem un. [15] Tua hileh a lungsim kawi, a hoih lo leitung mite lakah paubaanna a nei lo a siangtho, Pasian’ tate na hi ding uh a, nuntakna thu na genna uh hangin leitung mite lakah khuavak bangin na hoihna uh a kilang mite na hi ding uh hi.</row>
		<row book="51" chapter="3" verse="23-24" tag="">[23] Mite’ nasem bangin kingaihsun loin, Pasian’ nasem bangin kingaihsun unla, na sep peuhpeuh uh lungsim takpi tawh lawpin sem un. [24] Topa in note tungah thaman a hong piak ding lamtak phawk gige un. Tua bangin na sepna uhah Khrih Topa’ na a semsem na hi uh hi.</row>
		<row book="52" chapter="1" verse="9" tag="">[9] Note kiangah ka hong pai lai-un kote na hong limbawlna thu uh, le a nungta a man Pasian’ thu zui-in a bia ding le,</row>
		<row book="54" chapter="3" verse="2" tag="">[2] Tua ahih manin siate pen paubaanna a nei lo mi, zi khat bek a nei mi, lungsim hoih hithiat mi, thu a ngaihsun thei mi, a kilawm a kituakin a gamta mi, zin le leengla do a siam mi, thuhilh a siam mi,</row>
		<row book="54" chapter="5" verse="10" tag="">[10] Tua banah a gamtat hoihna a kitheite, a tate hoihtakin a khansuahsate, a inn-ah zin le leengla do a siam mite, kiniamkhiatin Pasian’ mite’ khe a silsakte, a lungkham mite a huhte, le thu khempeuhah a hoih gamtat mite hi lai ding uh hi.</row>
		<row book="56" chapter="1" verse="7-8" tag="">[7] Pawlpi siate pen Pasian’ nasem ahih manin paubaanna a om lo, a kiphasak lo, zukham thei mi ahi lo, a ngongtat lo, a huaiham lo, [8] zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, le a kisekzo mi hi ding uh hi.</row>
		<row book="58" chapter="13" verse="1-2" tag="">[1] Khrih sungah unau bangin na ki-itna uh na zomsuak un. [2] Khualmite hoihtakin zin na do ding uh na phawk un. Mi pawlkhat in vantung mite zindo ahihlam a phawk lopi-in a do na hi gige uh hi.</row>
		<row book="58" chapter="13" verse="16" tag="">[16] Khatlekhat tungah thuhoih kibawlin na kihuh ding uh mangngilh kei un. Hih bang gamtatnate pen Pasian a lungkimsak thei biakna ahi hi.</row>
		<row book="59" chapter="2" verse="25" tag="">[25] Numei paktat Rahab zong tua bangmah ahi hi. Israel mi thukante hoihtakin zin na do-in, lampi dangah ciahsakin na suaktasak a, ama nasepna hangin Pasian tawh kipawl theihna a ngah ahi hi.</row>
		<row book="60" chapter="4" verse="9" tag="">[9] Khatlekhat maitai takin zinleleeng na kido un.</row>
		<row book="64" chapter="1" verse="5-8" tag="">[5] Ka hong it lawm Gaias aw, na theih ngei loh hinapi-in i Khristian mipihte lungsim takpi tawh na na huh hi. [6] Amaute na limbawlna thu, hih lai-a pawlpite kiangah hong gen uh hi. I biak Pasian’ deihna tawh kituakin a khualzinna uh nuamtakin a zoptheih nadingun na huh in. [7] Amaute pen Pasian’ nasem dingin a khualzin khia uh hi a, thu um lo mite tung panin bangmah huhna ngah lo uh hi. [8] Tua ahih manin Pasian thuman nasepna-ah nasem khawm mite ihih theih nadingin ei Khristiante in hih bang mite i huh ding ahi hi.</row>
	</category>
	<category id="139">
		<row book="1" chapter="9" verse="20-26" tag="">[20] Noah pen lo kho masa pa hi a, amah in leenggui lo khat a bawl hi. [21] Amah in leenggahzu ne-in kham a, a puanbuk sungah bangmah silh loin a lum hi. [22] Kanaan’ pa Ham in a pa guaktangin a omna mu a, a pualama om a sanggam nihte kiangah a gen hi. [23] Tua ciangin Shem le Jafeth in puan khat la-in amau tegel’ liangko tuakah baang uh a, a nung leh lamun pai-in a pa uh’ guaktang omna a khuh uh hi. Amaute in maingat lo uh ahih manin a pa uh guaktang omna mu lo uh hi. [24] Noah a zukhamna panin a pilvan’ ciangin ama tungah a tapa Ham’ gamtatna thei a, [25] amah in, “Kanaan in samsiatna ngah ta hen la, a sanggamte’ sila hi tahen. [26] TOPA ka Pasian in Shem thupha pia hen la, Kanaan, ama sila hisak hen.</row>
		<row book="1" chapter="14" verse="18" tag="">[18] Tua ciangin Jerusalem kumpipa Melkhizedek in an le leenggahzu hong pusuah hi. Amah pen Sang Pen Pasian’ siampi zong ahi hi.</row>
		<row book="1" chapter="19" verse="31-36" tag="">[31] A u pen in a nau tungah, “I pa lah teek ta a, leitung ngeina bangin eite hong luppih ding pasal khat zong om lo hi. [32] Hong pai in; i pa leenggahzu khamsak ni; i pa tawh suanlekhak i kizopsak theih nadingin amah tawh lumkhawm ni,” a ci hi. [33] Tua ahih ciangin amaute in tua nitakin a pa uh leenggahzu khamsak uh hi. A unu pai-in a pa tawh lum hi. A tanu a luplam hitaleh a thawhlam hitaleh amah in phawk lo hi. [34] A zing ciangin a u in a nau tungah, “En in, zan zanin i pa tawh ka lum hi. Tu nitakin zong amah leenggahzu khamsak leuleu ni. Tua ciangin nang pai inla, i pa tawh suanlekhak i kizopsak theih nadingin amah tawh lumkhawm in,” a ci hi. [35] Tua ahih ciangin amaute in tua nitakin zong a pa uh leenggahzu khamsak uh hi. A nau pai-in amah tawh lum hi. A tanu a luplam hitaleh a thawhlam hitaleh amah in phawk lo hi. [36] Tua ahih ciangin Lot’ tanu tegel in a pa uh tawh naupaii uh hi.</row>
		<row book="1" chapter="27" verse="25" tag="">[25] Tua ciangin amah in, “Ka tapa nangma sa matsa ne-in thupha kong piak theih nadingin ka kiangah hong paipih in,” a ci hi. Tua ahih ciangin amah in a kiangah paipih a, amah in a ne hi. Amah in leenggahzu paipihin, amah in a dawn hi.</row>
		<row book="1" chapter="27" verse="28" tag="">[28] Pasian in na tungah vantung daitui hong pia hen la, na lote hoihsak tahen. An le leenggahzu tampi hong pia tahen.</row>
		<row book="3" chapter="10" verse="8-10" tag="">[8] TOPA in Aaron kiangah, [9] “Nang hitaleh na tapate hitaleh kikhopna bukah na pai uh ciangin leenggahzu hitaleh khamtheih zu hitaleh ne kei un. Na nek uhleh na si ding uh hi. Tua pen na suan na khakte uh tungah khang tawntungin ngeina kip khat hi ding hi. [10] Note in a siangtho le a mawkmawk, le a nin le a siang na khen ding uh hi.</row>
		<row book="4" chapter="6" verse="3" tag="">[3] leenggahzu le khamtheihzu ne lo ding hi. Leenggahzu le khamtheihzu pan a kibawl tuithuk dawn lo ding a, leenggahtui khat peuhpeuh dawn loin, leenggah a hing hitaleh a keu hitaleh ne lo ding hi.</row>
		<row book="4" chapter="18" verse="12" tag="">[12] “Sathau limci pen khempeuh, le leenggahzu le an a limci pen khempeuh, TOPA’ tungah amau’ piak anpalte, note’ tungah kong pia hi.</row>
		<row book="4" chapter="28" verse="7" tag="">[7] Leenggahzu tawh biakna pen tuuno khat ciangin hai khat hi ding hi. TOPA’ tungah leenggahzucil tawh biakna pen siangtho munah na sung ding uh hi.</row>
		<row book="5" chapter="7" verse="13" tag="">[13] Amah in note hong itin, tampi hong phasak ding hi. Amah in note tungah piak dingin na pu na pate uh tungah a ciam gam sungah note’ suanlekhakte le na gam sung panun a piangte, na an uh le na leenggahzu uh le na sathau uh, le na ganhingte uh pungsakin, na tuulekeelno honte uh zong thupha pia ding hi.</row>
		<row book="5" chapter="14" verse="26" tag="">[26] na deih peuhpeuh uh bawng ahi a, tuu ahi a, leenggahzu ahi a, khamtheihzu ahi zongin, na duh peuhpeuh uh leina-in a sum na zang ding uh hi. TOPA na Pasian uh mai tua lai munah na ne ding uh a, note le na innkuanpihte uh na lungdam ding uh hi.</row>
		<row book="5" chapter="21" verse="20" tag="">[20] amaute in a khuapi upate kiangah, ‘Hih ka tapa uh lungkhauhin hong langpang thei a, amah in ka thu uh hong mang lo a, an hai, zu hai bek ahi hi,’ ci ding uh hi.</row>
		<row book="5" chapter="29" verse="6" tag="">[6] TOPA pen na Pasian uh ahihna na theih nadingun nek ding anlum, le dawn ding leenggahzu ahi a, khamtheih zu ahi zongin na ne nai kei uh a, ahi zongin na kisapna teng uh hong pia hi.</row>
		<row book="5" chapter="32" verse="14" tag="">[14] Bawnghon panin bawngnawi thaukhal, tuuhon panin tuunawi, tuunote le tuutalte’ thau tawh, Bashan bawnghonte le keelte, mangbuh hoihpente tawh leenggahtui san na dawn uh hi.</row>
		<row book="5" chapter="32" verse="33" tag="">[33] Amau’ leenggahzu pen gulpi gu le a gupha gul gunei gu tawh kibang hi.</row>
		<row book="7" chapter="9" verse="13" tag="">[13] Ahih hangin leenggui in amaute kiangah, ‘Keimah in pasian-te le mite a lungnuamsak ka leenggahzu nusia-in singkungte a uk dingin hong pai ding ka hi hiam?’ ci hi.</row>
		<row book="7" chapter="13" verse="4" tag="">[4] Tua ahih ciangin kidawm inla, leenggahzu ahi a, khamtheihzu ahi zongin ne loin, a nin bangmah ne kei in.</row>
		<row book="7" chapter="13" verse="7" tag="">[7] Ahih hangin amah in kei kiangah, ‘En in, nang gai-in tapa khat na nei ding hi. Tua ahih ciangin leenggahzu ahi a, khamtheihzu ahi zongin ne kei inla, a nin bangmah ne kei in. Bang hang hiam cih leh naupang pen a suah a kipan a sih dong Pasian’ tungah Nazir mi hi ding hi,’ hong ci hi,” a ci hi.</row>
		<row book="7" chapter="13" verse="14" tag="">[14] Amah in leenggui pana piang peuhmah ne thei lo ding a, leenggahzu ahi a, khamtheihzu ahi zongin ne thei loin, a nin na khat peuhpeuh ne thei lo ding hi; amah ka thupiak khempeuh tang hen,” a ci hi.</row>
		<row book="9" chapter="1" verse="14-15" tag="">[14] Tua ahih ciangin Eli in ama kiangah, “Bang tanvei zu kham ding na hi hiam? Na leenggahzu nek khawl in,” a ci hi. [15] Ahih hangin Hannah in dawngin, “Hilo hi, ka topa aw; kei pen nakpitakin a lungkham numei ka hi hi. Leenggahzu ahi a, khamtheihzu ahi zongin ka ne kei a, TOPA’ mai-ah ka lungsim a sungkhia ka hi hi.</row>
		<row book="9" chapter="25" verse="36-38" tag="">[36] Tua ciangin Nabal kiangah Abigail hong tungkik hi. Kumpipa’ pawi tawh kibangin amah in a inn sungah pawi na kham hi. Nabal lungnuam mahmah hi. Bang hang hiam cih leh amah in zu kham mahmah hi. Tua ahih ciangin zingsang khuavak mateng ama kiangah bangmah gen peuhmah lo hi. [37] Zingsang ciang, Nabal’ zukhamna a ven’ ciangin a zi in ama kiangah hih thute gen a, thakhatin a lungtang si-in amah suangtum bang hi. [38] Tua khit ni sawm bang ciangin TOPA in Nabal vat a, amah a si ta hi.</row>
		<row book="10" chapter="11" verse="13" tag="">[13] David in amah samin ama omna-ah zu le an nesak a, amah zu khamsak hi. A nitak ciangin amah a lum dingin a topa’ nasemte tawh paikhia a, ahih hangin ama inn-ah ciahsuk tuan lo hi.</row>
		<row book="10" chapter="13" verse="28" tag="">[28] Tua ciangin Absalom in a nasemte thu pia a, “Ammon in zu a kham hun phawk unla, note kiangah, ‘Ammon sat un,’ kong cih ciangin amah that un. Lau kei un; note thu hong pia khin hi lo ka hi hiam? Hang unla, thahat un,” a ci hi.</row>
		<row book="11" chapter="16" verse="8-10" tag="">[8] Judah kumpi Asa’ kum sawmnih le gukna kumin Baasha’ tapa Elah in Tirzah panin Israel tungah uk ding kipan a, kum nih sung uk hi. [9] Ahih hangin ama leengte alang a ukpa ama nasem Zimri in amah sawmsim hi. Tirzah-a kumpi innsung a ukpa Arza’ inn-ah zukhamin Tirzah-ah a om laitak, [10] Judah kumpi Asa’ kum sawmnih le sagihna kumin Zimri hong pai-in Elah sattukin that a, ama tangin a uk hi.</row>
		<row book="11" chapter="20" verse="12" tag="">[12] Bukte sungah kumpite tawh zu ne-in Benhadad a om laitakin hih thu a zak ciangin amah in a mite kiangah, “Panmun la un,” a ci hi. Tua ciangin amaute in khuapi a simgawp dingin panmun a la uh hi.</row>
		<row book="11" chapter="20" verse="16" tag="">[16] Tua ciangin Benhadad, bukte sungah amah a huh kumpi sawmthum le nihte tawh zukhamin a om laitak sun hunin amaute kuankhia uh hi.</row>
		<row book="17" chapter="1" verse="7-10" tag="">[7] Kham hai nam tuamtuamte tawh zu kihawm a, kumpipa’ hauhna tawh kituakin deihdeihin zu kizang hi. [8] Tua lai-ah zu nekna zia pen kihah piak cih om lo hi; bang hang hiam cih leh mi khempeuh in amau’ duh zahzah bek a neksakna ding uh kumpipa in a nuai-a a uliante thu pia hi. [9] Tua banah Kumpinu Vashti in zong numeite a dingin Kumpipa Ahasueras’ innsung mahah pawi khat a bawl hi. [10] A ni sagih ni, zunekna hangin a lung a nop ciangin kumpipa in ama na a sem innsungmang sagihte Mehuman, Biztha, Harbona, Bigtha, Abagtha, Zethar, le Karkas-te sam a, mite le uliante mai-ah Kumpinu Vashti a melhoihna a lahtheih nadingin a kumpi lukhu khusa-in ama kiangah a paipih nadingun a sawl hi; bang hang hiam cih leh tua nu a mel a hoih takpi mah ahi hi.</row>
		<row book="18" chapter="1" verse="18-19" tag="">[18] Amah in a thugen a khit ma-in kamtai dang khat hong tung leuleu a, “Na tapate le na tanute a u pen uh inn-ah an ne zu ne-in om uh hi. [19] Tua laitakin sehnel gam panin huihpi pingpei hong nungin a inn mutpai-in na tate denglum hi. Nang kiangah hih thu a hong ko thei dingin kei bek kong suakta hi,” a ci hi.</row>
		<row book="19" chapter="75" verse="8" tag="">[8] Bang hang hiam cih leh TOPA’ khut sungah leenggahzu a phuan, a kihelkim ngingei hai khat om a, amah in tua sung panin hong bungkhia ding a, leitung migilo khempeuh in a tawdat dong takin a liaktum ding uh hi.</row>
		<row book="19" chapter="104" verse="14-15" tag="">[14] Nangmah in ganhingte a dingin lopa, mihing in leilak panin an a ngah theih nadingin a khawh ding ankungte, [15] mihing lungsim a nuamsak ding leenggahzu, mihing maitang a zolsak ding sathau, mihing lungsim a hatsak ding an na piangsak hi.</row>
		<row book="20" chapter="3" verse="10" tag="">[10] Tua hileh na ansalte an tawh kidim ding a, beel dimletin leenggahzu na nei ding hi.</row>
		<row book="20" chapter="9" verse="2" tag="">[2] Amah in pawi bawl dingin sa go-in leenggahzu khaih a, annekna ding sabuai a bawl hi.</row>
		<row book="20" chapter="20" verse="1" tag="">[1] Leenggahzu in mi kamtam sakin khamtheihzu in mi kitawngsak a, zukhamna pen haina ahi hi.</row>
		<row book="20" chapter="21" verse="17" tag="">[17] A noptat nuamte zawng uh a, zu ne-in sathau namtui a nilhte hau lo uh hi.</row>
		<row book="20" chapter="23" verse="19-21" tag="">[19] Ka ta aw, ka thu ngai inla, mipil suak in; lampi man zuih ding ngaihsutpi-in nei in. [20] Zu nenete tawh kikhawl kei inla, a uisante tawh kithuahkha kei in. [21] Zu nenete le a uisante zawng ding uh a, a ne beka nitumte in puansia bek silhzo ding hi.</row>
		<row book="20" chapter="23" verse="29-35" tag="">[29] Kuate in gal nei a, kuate in dahna thuak hiam? Thu om lopi-in kuate liam a, thu om lopi-in kuate a mit san gega hiam? [30] Zu ne-a a tut khote zu a nenete ahi hi. [31] Hai sungah a phuan seuhseuh gawl sungah a tumsuk hithit thei leenggahzu san et-in nei kei in. [32] A tawpna-ah gulpi bangin nang hong tu ding a, gul gunei in a tuk na bang ding hi. [33] Na mitah na lamdangdang hong suak ding a, hoihtakin na pau thei nawn kei ding hi. [34] Tuipi tungah a lum tawh na kibang ding a, a suk awn a to awn teembaw dawna tuang tawh na kibang ding hi. [35] “Hong vuak hangun ka liam kei a, hong sat hangun ka phawk kei hi. Ka pilvang ciangin zu ka ne kik ding hi,” na ci ding hi.</row>
		<row book="20" chapter="31" verse="4-7" tag="">[4] Lemuel aw, ka thugen hong ngai in. Kumpite in zu nek huai lo a, mi ukte in khamtheihzu a duh ding hi lo hi. [5] Zu ne le-uh, thukham mangngilh uh a, thukham hei-in mizawngte gim pia khathei uh hi. [6] A si dekdekte, khamtheihzu pia inla, a lungkham mahmahte, leenggahzu pia in. [7] Amaute nesak lecin a zawnna uh mangngilhin, a lungkhamna uh phawk nawn lo ding uh hi.</row>
		<row book="21" chapter="2" verse="3" tag="">[3] Mihingte in leitungah tomno a nuntak sungin bangci om leh hoih ding ahi hiam, cih ka muh theih nadingin pilna ka deihna mah tawh, zunekna tawh ka lung nuamsakin, ka utut sep ding ka hanciam hi.</row>
		<row book="21" chapter="8" verse="15" tag="">[15] Tua ahih ciangin mihing in hih leitungah nuam a sak theih ding adang om lo ahih manin an ne tui dawnin nuamsa-in a om ding bek ahi hi. Pasian in hih leitungah nuntak a piak sungteng a sep thaman a ngah theih ding hih bek om hi.</row>
		<row book="21" chapter="9" verse="7" tag="">[7] An ne-in lungdam inla, zu ne-in lungnuam in. Na gamtatna peuhpeuh Pasian in hoih a sa hi.</row>
		<row book="21" chapter="10" verse="17" tag="">[17] A kumpipa in lungsim khentatna nei thei a, a makaite in annek tuidawn a hun thei a, amau ki-uk thei-in zu a kham lo makai a nei, gam khat peuhpeuh a hampha gam ahi hi.</row>
		<row book="23" chapter="1" verse="22" tag="">[22] Jerusalem khuapi aw, nguntang na bang ngei a, tu-in ahihleh ngun-ek na suakta hi. Leenggahzu limci na bang ngei a, tu-in ahihleh tui mawkmawk na bangta hi.</row>
		<row book="23" chapter="5" verse="11-12" tag="">[11] Zingsang tungin tho-in, khamtheihzu delhin, leenggahzu in amaute a satsak pialpual matengin nitakin a tutkho mite in gimna ngah ta hen! [12] Amaute in a pawi sung uhah laiza lasakna le harp lasakna, khuang, tamngai, le leenggahzu, tampi a nei uh hi. Ahih hangin amaute in TOPA’ sepnate don lo uh a, a khut tawh a bawlte zong mu lo uh hi.</row>
		<row book="23" chapter="5" verse="22-23" tag="">[22] Leenggahzu tampi a dawnte, khamtheih zunek a hatte, [23] mimawhte sumgolh tawh khah a, midikte a mawhsakte in gimna ngah ta hen!</row>
		<row book="23" chapter="19" verse="14" tag="">[14] TOPA in amaute’ lungsim kitukalhsak khinzo hi. Zukham pa ama luak lakah a puk bangin Egypt gam mite’ hihna khempeuh khialin hoimang khin hi.</row>
		<row book="23" chapter="22" verse="12-13" tag="">[12] Tua ni ciangin Vanglian Topa PASIAN in kahna le thumna, sam mettolna le puanhampi silhna a zang dingin thu hong pia hi. [13] Ahih hangin note in lungdamna le kipahna, bawngtalte le tuute gawhna, sa nekna le leenggahzu nekna na nei zawsop uh a, “Zing ciangin si ding ihih ciangin nene-in dawndawn ni,” na ci zawsop uh hi.</row>
		<row book="23" chapter="24" verse="9" tag="">[9] Zu phungah lungdam a lasakna om nawn lo a, zu khempeuh kisia-in khagawp ta hi.</row>
		<row book="23" chapter="25" verse="6" tag="">[6] Vanglian TOPA in hih mual tungah mi khempeuh a dingin anlim nekna pawi, a ciil mahmah leenggahzu nekna pawi, guhngek tawh a kidim an nekna, a siangtho leenggahzu ciil nekna pawi bawl ding hi.</row>
		<row book="23" chapter="27" verse="2" tag="">[2] Tua ni ciangin, “A deihhuai leenggah lo thu la-in sa un!</row>
		<row book="23" chapter="28" verse="1" tag="">[1] Israel Kumpi gam in siatna a thuak ding hita hi. Zu a kham, a gam makaite’ lu tungah a om pak tawh a kibawl Kumpi lukhu bangin a minthanna maimangta hi. A lutang uh paknamtui kinuh napi-in zukhamin tukmangkhin uh hi.</row>
		<row book="23" chapter="28" verse="7-8" tag="">[7] Hih mite zong leenggahzu tawh hoi-in khamtheihzu tawh awn uh hi. Siampite le kamsangte nangawn zukhamin hoi uh hi. Kamsangte in zu kham lua uh ahih manin Pasian’ muhsak maangmuhnate theithei lo uh a, siampite in zong zu kham lua uh ahih manin a thukhen dingte uh khen thei lo uh hi. [8] Bang hang hiam cih leh sabuai tung khempeuh a luak uh tawh kidim a, a nit lohna mun om lo hi.</row>
		<row book="23" chapter="29" verse="9" tag="">[9] Lamdang kisasak unla lamdang a sa hi un! Kimittawsak unla a mittaw hi un! Leenggahzu a dawn lopi-in a zukham hi unla, khamtheihzu a ne lopi-in hoi un!</row>
		<row book="23" chapter="49" verse="26" tag="">[26] Nang hong nengniam mite pen amau’ satak mah ka nesak ding a, zukham bangin amau’ si mah a kham ding uh hi. Tua ciangin kei pen Jakob’ Vanglian Pa, nang hong Tankhiapa, nang hong Hon TOPA ka hihna mi khempeuh in hong thei ding uh hi,” a ci hi.</row>
		<row book="23" chapter="55" verse="1" tag="">[1] A dangtak mi peuhmah tui phualah hong pai un. An nei lote aw, hong pai unla hong ne un! Hong pai un; a man ding bangmah piak kul loin leenggahzu le bawngnawi na duh zahzah uh hong ne un.</row>
		<row book="23" chapter="56" verse="9-12" tag="">[9] Lo sungah a om ganhing khempeuhte, gamlakah a om ganhing khempeuhte aw, a netum dingin hong pai un. [10] Amau’ galvilte a mit uh taw a, amaute khempeuh in bangmah thei lo uh hi. Amaute khempeuh ui ham thei lo inncing tawh kibang uh a, amaute in tawng thei lo uh hi. Mot paupau, lumlum, lususu in om ding bek nuam a sa uh hi. [11] Uite in nakpitakin duh uh a, kham hun cih nei ngei lo uh hi. Tuucingte in zong thutheihna nei lo uh hi. Amaute khempeuh amau tum ciatin gamta uh a, a vekpi-un amau’ phattuamna ding bek a zong ciat uh hi. [12] Amaute in, “Hong pai un, leenggahzu nene ni; khamtheihzu dawndawn ni. Zing ciangin zong tuni sangin nuamzaw lai ding hi,” a ci uh hi.</row>
		<row book="23" chapter="62" verse="8" tag="">[8] TOPA in limtakin thuciamna bawl khinzo a, a vangliatna tawh tungsak ding hi. “Na galte’ an dingin na ante ka piakik nawn kei ding a, nangma sepsa leenggahzu gamdang mite in dawn nawn lo ding hi.</row>
		<row book="23" chapter="65" verse="8" tag="">[8] TOPA in hih bangin ci hi: “Leenggahzu pen leenggah bom panin kingah a, mite in, ‘Tuate kimang thei ding ahih ciangin susia kei un,’ a cih mah bangun kei zong a minam bupun susia loin, keima na hong semte ka suaktasak ding hi.</row>
		<row book="23" chapter="65" verse="11" tag="">[11] “Ahih hangin kei a hong nusia, ka mual siangtho a mangngilh, Gad pasian a dingin sabuai phahin, Meni pasian a dingin zu helsa hai sungah a dim note pen,</row>
		<row book="24" chapter="23" verse="9" tag="">[9] Kamsangte tawh kisai-in: TOPA’ hang le ama thugen kammal siangthote’ hangin keima sungah ka lungsim hong kitamkham a, ka guh ka taang a ling hi. Zu tam ne lua-in a kham mipa tawh ka kibang hi.</row>
		<row book="24" chapter="35" verse="5-8" tag="">[5] Tua ciangin Rekhab behte’ mai-ah leenggahzu a dimin a kikoih hai le keute ka pia a, leenggahzu dawn un, ci-in ka sawl hi. [6] Ahih hangin amaute in, “Kote in leenggahzu ka ne kei ding uh hi. Bang hang hiam cih leh Rekhab’ tapa, ka pu uh Jonadab in thu hong pia a, ‘Note a kipan na ta na tute un leenggahzu na ne ngei peuhmah kei ding uh hi. [7] Inn na lam kei ding uh a, khai na tuh kei ding uh hi. Singno na suan kei ding uh a, leenggah lo na bawl kei ding uh hi. Ahih hangin na tenpakna uh gam sungah sawtveipi na tentheih nadingun na nuntak hun sungteng uh puanbuk sungah na teng ding uh hi,’ hong ci hi. [8] Kote in Rekhab’ tapa ka pu uh Jonadab’ hong thupiak khempeuh ka mang uh a, ka nuntak hun sungteng uh ko a kipan ka zite uh, ka tapate uh le ka tanute uh in leenggahzu dawn loin,</row>
		<row book="24" chapter="35" verse="14" tag="">[14] Rekhab’ tapa Jonadab in a suanlekhakte tungah leenggahzu a dawn loh nading uh a thupiakna amaute in zui uh a, tuni ciang dong bangmah a dawn kei uh hi. Bang hang hiam cih leh amaute in a pu uh’ thupiakna a mang uh hi. Keimah in note kong hopih tawntung hangin ka thu nong mang kei uh hi.</row>
		<row book="24" chapter="51" verse="7" tag="">[7] Babylon khuapi, TOPA’ khut sungah a om kham hai tawh kibang a, leitung buppi zu a khamsak hi. Gamdangte in a zu a dawn manun a hai khin uh hi.</row>
		<row book="24" chapter="51" verse="39" tag="">[39] A duh mahmah laitakun amaute ka vak ding a, khua a phawk nawn loh dong uh zu ka khamsak ding hi. A tawntungin ihmu paisuak ding uh a, a khanglo nawn kei ding uh hi, TOPA in kong ci hi.</row>
		<row book="24" chapter="51" verse="57" tag="">[57] A kumpi uliante le a mipilte uh a kipan ukpite, uliante, le galkapte, zu ka khamsak ding a, a tawntungin ihmu-in a khanglo nawn kei ding uh hi, ci-in Vanglian TOPA a kici kumpipa in kong gen hi.</row>
		<row book="26" chapter="44" verse="21" tag="">[21] Biakinntual sungnungah a lut ma-un siampite in leenggahzu ne lo ding uh hi.</row>
		<row book="27" chapter="1" verse="5" tag="">[5] Amaute pen kumpi innsunga nasem dangte mah bangin nisimin an le leenggahzu tawh a vak dingin kumpipa in thu a pia hi. Tua bangin kum thum sung sinna a neih khit uh ciangin kumpipa mai-ah amaute a kilak kik ding uh ahi hi.</row>
		<row book="27" chapter="1" verse="8" tag="">[8] Daniel in kumpi innsunga an le leenggahzu tawh a pumpi a thanghuaisak loh nadingin a lungsim a khensat hi. Amah in innsungmang lianpen Ashpenaz kiangah tua bang an a kipiak loh nadingin a ngen zaw hi.</row>
		<row book="27" chapter="1" verse="16" tag="">[16] Tua ciangin a cing pa in kumpi an le leenggahzu pia loin amaute anteh an a pia hi.</row>
		<row book="27" chapter="5" verse="1-4" tag="">[1] Kumpi a suah ciangin Belshazzar in pawi lianpi khat bawl a, a mi liante tulkhat samin amaute tawh zu a ne uh hi. [2] Zu a nek laitakun, Belshazzar in a pa Nebukhadnezzar in Jerusalem biakinnpi panin a puakkhiat ngun hai, kham hai, le kuangte a va la dingin thu a pia hi. Kumpipa in a miliante le a zite le a zineute in tua haite tawh zu a nektheih nadingun hai la dingin thu a pia hi. [3] Thakhatin kham haite, kuangte hong paipih uh a, a vekpi-un tua haite tawh zu a ne uh hi. [4] Amaute in zu ne uh a, kham tawh, ngun tawh, sumngo tawh, sik tawh, sing tawh, suang tawh a kibawl pasian-te a phat uh hi.</row>
		<row book="27" chapter="5" verse="23" tag="">[23] Vantung Topa’ langah na pang hi. A biakinnpi hai le kuangte la-in sabuai tungah nangmah tawh, na miliante tawh a zineute le na zite uh tawh zunekna-in na zang uh hi. Theihna a nei lo, a mu thei lo, khua a za thei lo ngun, kham, sumngo, sik, sing, le suang tawh a kibawl pasian-te’ min na phat uh hi. Na nuntakna le na hihna khempeuh a hong uk Pasian na zahtak kei hi.</row>
		<row book="27" chapter="10" verse="3" tag="">[3] Zu le sa ahi a, anlim ahi zongin bangmah ka ne kei a, nipikal thum a bei mateng ka sam zong ka hiat kei hi.</row>
		<row book="28" chapter="4" verse="11" tag="">[11] Leenggahzu in ka mite’ thungaihsut theihna beisak hi.</row>
		<row book="28" chapter="7" verse="5" tag="">[5] Kumpipa in pawi a Sbawl ni-in amaute in uliante zu khamsakin haisak uh a, amau’ ngimna a thei lopi-in kumpipa zong tua lakah hong kihel hi.</row>
		<row book="29" chapter="1" verse="5" tag="">[5] No zukhamte aw, tho unla kap un. No leenggahzu nete aw, thumin tau un. Na zunek ding teng uh beimang khinta hi.</row>
		<row book="29" chapter="3" verse="3" tag="">[3] A galmatte uh kua in ngah ding, ci-in ai san uh a, zu le numei lei nadingin numeino le naupangnote sila-in a zuak uh hi.</row>
		<row book="30" chapter="2" verse="8" tag="">[8] Biakna tau gei khempeuhah amaute lum uh a, sum leitawina hangin a puan kepsakte uh a phah uh hi. Amaute in a Pasian uh’ biakinn sungah leibate kiang pan a laksak uh leenggahzu a dawn uh hi.</row>
		<row book="30" chapter="6" verse="6" tag="">[6] Leenggahzu hai lianpipi-in na dawn uh a, sathau hoihpente tawh na kizut uh hi. Ahi zongin Josef minamte’ siatna hangin themkhat zong na dah het kei uh hi.</row>
		<row book="30" chapter="9" verse="13" tag="">[13] TOPA in hih bangin ci hi: An a kihauh luat manin, anlak a kizawh ma-in lo khawhkik hun tungin, leenggahte, leenggahzu a bawl a kizawh ma-in a suankik hun hong tun ding, hun nuam hong tungta ding hi. Mual lian khempeuh panin leenggahzu khum hong taakkhia-in, mual neu khempeuh tungah leenggahzu a luang ding hi.</row>
		<row book="33" chapter="2" verse="11" tag="">[11] Zuau genin khemna tawh thu gen kawikawi a, “Note a dingin leenggahzu le khamtheihzu tampi tak hong om ding hi,” a hong ci kamsangte pawl, note’ deih kamsangte ahi hi.</row>
		<row book="34" chapter="1" verse="10" tag="">[10] Amaute, linglom bangin om uh a, zulesa tawh kidiahin a om laitakun ham bangin kihaltum ding hi.</row>
		<row book="35" chapter="2" verse="5" tag="">[5] Hauhna pen zuaupi hi a, a huaiham mite kiphasakin omkhong thei lo uh a, hankhuk mah bangin, phazo, cih omsak thei lo uh a, lungkim hun cih nei thei lo uh hi. Tua ahih manin minam dangte a ban banin simin a uk uh hi.</row>
		<row book="35" chapter="2" verse="15-16" tag="">[15] Na hehna uh tawh na gamvengte uh niamkhiatin na mindaisak uh a, zukham bangin amaute hoisak na hih manun gimna na ngah ding uh hi. [16] Tua ahih manin note in zong minthanna ngah loin maizumin mindaina tawh na kidiah ding uh hi. Note mahmah in na hoi dongun na dawn ding uh hi. TOPA in gimpiakna hai, note hong dawnsak ding a, na minthanna uh mindaina a suak ding hi.</row>
		<row book="40" chapter="9" verse="17" tag="">[17] Kuamah in savun um lui sungah leenggahzu thak thun lo hi. Kithun leh a savun um phukham ding a, a leenggahzu bua-in a savun um zong a sia a suak ding hi. Leenggahzu thak pen savun um thak sungah kithun bek hi. Tua ahih manin a nihin a sia om lo hi,” ci-in a dawng hi.</row>
		<row book="40" chapter="11" verse="18-19" tag="">[18] Bang hang hiam cih leh Tuiphumpa Johan hong pai a, amah in zu le an tangin a om ciangin, ‘Dawivei hi,’ a ci uh hi. [19] Mihing Tapa hong pai leuleu a, zune anne-in a om ciangin, ‘Zuhai anhai pa; siahdongte le midangte in a kikholhpih nop loh mite tawh a kikhawlpa,’ ci leuleu uh hi. Ahi zongin Pasian’ pilna a man taktakna thu a gah panin hong kilang hi,” a ci hi.</row>
		<row book="40" chapter="24" verse="48-51" tag="">[48] Ahi zongin tua nasempa nasem hoih lo hi hen la, a lungsim sungah, ‘Ka topa hong ciahhak ding hi,’ ci-in, [49] a naseppih a lawmte satgawp hen la, zukham thei mite tawh anne zune-in na om leh, [50] a topa tung dingin a uploh ni hun khatpeuhin a topa hong tung ding a, [51] a topa in nakpitakin gim pia-in, mihoih a kineihkhemte’ gimthuak dingteng thuaksak ding a, amah kapin a hagawi ding hi.</row>
		<row book="40" chapter="26" verse="29" tag="">[29] Note kiangah kong genin-ah: Ka Pa’ Ukna sungah note tawh leenggahzu thak ka dawnkik ni matengin leenggahzu ka dawnkik nawn kei ding hi,” a ci hi.</row>
		<row book="42" chapter="1" verse="15" tag="">[15] Topa’ muhna-ah amah milian khat hi ding hi. Amah in leenggahzu ahi a, khamtheihzu khat peuhpeuh ahi zongin ne lo ding hi. A suah phet a kipanin Kha Siangtho tawh kidim ding hi.</row>
		<row book="42" chapter="12" verse="45" tag="">[45] Ahi zongin tua nasempa in a lungsim sungah, ‘Ka topa hong ciahkik hak ding hi,’ ci-in ngaihsunin a naseppih numei le pasalte satgawp hen la, zukham ankhamin ommawk leh,</row>
		<row book="42" chapter="21" verse="33-34" tag="">[33] Van le lei a mangthang zongin ka thugente maimang ngei lo ding hi. [34] “Limtakin kidawm un. Thakhat thu-in tua Ni hong tung kha ding ahih manin zune anne le leitung nuntakna lunghimawhin thamang kei un.</row>
		<row book="43" chapter="2" verse="10" tag="">[10] “Midangte in leenggahzu khumte hawm masakin nei uh a, mite in a khamgawp khit uh ciangin a ngeinate hawm pan uh hi. Ahi zongin nangmah in a khum pen teng tu dong na sitlai hi,” a ci hi.</row>
		<row book="44" chapter="2" verse="13" tag="">[13] Ahi zongin mi pawlkhatte in hih Jesuh a umte simmawhbawl uh a, “Zukham ahi uh hi,” ci-in a zahko uh hi.</row>
		<row book="45" chapter="12" verse="1-2" tag="">[1] Tua ahih ciangin sanggamte aw, Pasian in eite tam veipi tak hong hehpih ahih manin ama lungkim nading le ama nasep nadingin nomau mahmah a hingtangin Pasian tungah na kipiak nadingun ka hong thum hi. Tua banga kipiakna pen Pasian biakna man taktak ahi hi. [2] Leitung mihingte’ gamtat bangin gamta kei unla, na lungsim uh kikheelin Pasian kipuahphasak un. Tua hileh a hoih nate bang hi a, bangte in amah lungkimsakin, bangte a kicing hiam ci-in thei-in Pasian’ deihna na phawk thei ding uh hi.</row>
		<row book="45" chapter="13" verse="13-14" tag="">[13] Sun khuavak sunga om mite bangin a kilawmin gamta ni. Gualnopna le zukhamna, mawhna le thangtatna, kitotna le kihazatnate-in i hun beisak kei ni. [14] Kidal nadingin, Topa Jesuh Khrih’ hong piak galhiamte zang unla, na pumpi uh deihna bangin gamtat nading hun omsak nawn kei un.</row>
		<row book="45" chapter="14" verse="21" tag="">[21] Midangte in a puklawh theih annekna, zunekna, le na khat peuhpeuh i kikep ding a man pen ahi hi.</row>
		<row book="46" chapter="3" verse="17" tag="">[17] Mi khatpeuh in Pasian’ biakinn susia leh Pasian in tua mipa susia ding hi. Bang hang hiam cih leh Pasian’ biakinn a siangtho hi a, note zong tua biakinn siangtho na hi uh hi.</row>
		<row book="46" chapter="5" verse="6-8" tag="">[6] Note lakah hih bang gamtatna om napi-in na kisaktheih uh dahhuai mahmah hi. Silngo themkhat in annel lompi a pawmsak theih lamtak thei lo na hi uh hiam? [7] Note na siangtho theih nadingun mawhna silngo luite na paikhia un. Tua hileh silngo sawh loh annel lom thak na hi ding uh a, zong ahi takpi mah na hi uh hi. Bang hang hiam ci leh i Paisan Pawi hun hong tungta a, eite’ Paisan Tuuno ahi Khrih kigo khinzo ta hi. [8] Tua ahih ciangin mawhna le gitlohna ahi silngo lui a kisawh anlum tawh Paisan Pawi bawl loin, silngo a kisawh lo, sianthona le thutakna tawh bawlzaw ni.</row>
		<row book="46" chapter="5" verse="11" tag="">[11] Tua ka hong laigelhna sungah ka cihnopna pen, thu upna sungah unau khat hi hang, ci napi-in numei tawh a paktat, a huaiham, milim a bia, mi gensia, zukham, ahih kei leh a guta theite tawh kikhawl kei un, cihnopna ahi hi. Tua bang mite tawh an ne ding nangawnin zong na tukhawm kei un.</row>
		<row book="46" chapter="6" verse="10" tag="">[10] a gutate, a huaihamte, zukhamte, mi gensiate, ahih kei leh mi’ na a sutte khat beek, Pasian’ Ukna sungah lutthei het lo ding hi.</row>
		<row book="46" chapter="6" verse="19" tag="">[19] Na pumpi uh, Pasian in a hong piak, note’ sungah a teng Kha Siangtho’ biakinn ahih lamtak thei lo na hi uh hiam? Note’ pumpi, nomau’ neihsa hi lo a, Pasian a’ ahi hi.</row>
		<row book="46" chapter="8" verse="9" tag="">[9] Ahi zongin note’ utbangin gamtat theih nading thu na neihna uh hangin upna a neu laite a puksak na suahkhak loh nadingun hoihtakin kidawm un.</row>
		<row book="46" chapter="10" verse="23-24" tag="">[23] “Ka ut peuhpeuh ka hihtheihna ding thu om hi,” a ci omkha ding hi. Ahi zongin na khempeuh ka hih ding kilawm lo hi. Na khempeuh hihtheih nading thu a om hangin a kihihthei khempeuh hihna in midangte’ hoih nading piangsak lo hi. [24] A kuamah peuh in note’ angsung ding bek zong kei unla, midangte’ phattuam nading zongzaw un.</row>
		<row book="46" chapter="10" verse="31" tag="">[31] Tua ahih manin keimah in ka hong gennop thu in: Na hihna khempeuh uh, nekna dawnna-ah ahi zongin Pasian’ minthan nadingin na hih un.</row>
		<row book="46" chapter="11" verse="25" tag="">[25] Tua mah bangin nitak an a nekkhit uh ciangin hai la a, “Hih hai sunga om leenggahzu pen keima sisan tawh a kikipsak Pasian’ thuciamna thak ahi hi. Hih bangin na dawn simun, kei na hong phawk nadingun na dawn un,” ci hi.</row>
		<row book="48" chapter="5" verse="21" tag="">[21] enna, zukhamna le biakna pawi-ah zukhamna a kipan adangdangte ahi hi. A beisa hunah ka hong hilhkholhsa bangin tu-in ka hong genkikin-ah: Hih bangin a gamta mite pen Pasian’ Ukna sungah omkha het lo ding hi.</row>
		<row book="49" chapter="5" verse="18" tag="">[18] Zu in mi siasak thei ahih manin zu ne kei unla, Kha Siangtho tawh a kidimin omzaw un.</row>
		<row book="52" chapter="5" verse="6-8" tag="">[6] Tua ahih ciangin midangte bangin eite mawk om hithiat loin khua phawkin pilvang ni. [7] Zan khuamial pen mite’ ihmut hithiat hun le zukham hun ahi hi. [8] Ahi zongin eite pen khuavak gamtatna a nei sun khuavak mi ihih manin pilvang ni. Awmdal bangin upna le itna bulhin, siklukhu bangin i lamet hotkhiatna khu ni.</row>
		<row book="54" chapter="3" verse="3" tag="">[3] zu a kham lo mi, a ngongtat lo mi, lungsimnem mi, kitot a uk lo mi, sum a deihlua lo mite hi ding uh hi.</row>
		<row book="54" chapter="3" verse="8" tag="">[8] Pawlpi upa dingte zong a gamtat hoih, a lungsim citak, leenggahzu tam a ne lo, sum thu-ah a huaiham mi hi lo ding uh hi.</row>
		<row book="54" chapter="5" verse="23" tag="">[23] Na gil sung natna le na nat mun zelzelna hangin tui bek zang nawn loin leenggahzu tawmtawm na zang in.</row>
		<row book="56" chapter="1" verse="7-8" tag="">[7] Pawlpi siate pen Pasian’ nasem ahih manin paubaanna a om lo, a kiphasak lo, zukham thei mi ahi lo, a ngongtat lo, a huaiham lo, [8] zinleleeng do a siam mi, thuhoih a deih mi, a pumpi a ki-ukzo mi, a thutang mi, a siangtho mi, le a kisekzo mi hi ding uh hi.</row>
		<row book="56" chapter="2" verse="3" tag="">[3] Tua mah bangin mite in Pasian’ thu a gensiatkhak loh nadingun numei khanghamte zong a gamtat a khuahek uh a zahtakhuai ahih nading, mi gensiate ahih loh nading, zunek kiphamawhte ahih loh nading, thuhoih thupha hilhin,</row>
		<row book="60" chapter="1" verse="13" tag="">[13] Tua ahih manin na lungsim uh ki-ukin a kigingsa-in om unla, Jesuh Khrih hong kilat ni ciangin na ngah ding uh hehpihna thupha ngaihsutin nei un.</row>
		<row book="60" chapter="4" verse="3-4" tag="">[3] A beisa hunah dawibiate’ gamtat bangin a hoihkhop khat na gamta khinta uh a, a kilawm loin gamtatna, hukna lanna, zunekna, uangtatna, zukham luatna le a muhdahhuai milim biakna-in na hun uh na beisak uh hi. [4] Tu-in note in dawibiate pawlpih nawn loin ut utin na phengtat loh uh ciangin lamdangsa-in note hong kosia uh hi.</row>
		<row book="60" chapter="4" verse="7" tag="">[7] Na khempeuh a bei nading hun hong naita hi. Nomau pumpi ki-uktawm thei-in pilvang unla, hoihtakin thu a ngen thei-in om ta un.</row>
	</category>
	<category id="140">
		<row book="19" chapter="37" verse="25" tag="">[25] Thuman mi a kinusiacip, a suanlekhakte ngen tawmin a kivak, ka neu lai a kipanin tu-a ka teek hun ciang dong ka mu ngei nai kei hi.</row>
		<row book="19" chapter="37" verse="39" tag="">[39] TOPA in thuman mite honkhia a, amah pen haksat hun ciangin amaute’ bukna ahi hi.</row>
		<row book="20" chapter="19" verse="5" tag="">[5] Thuman gen lo teci in gim tuak pelmawh ding a, zuaugen mi suakta lo ding hi.</row>
		<row book="20" chapter="19" verse="9" tag="">[9] Thuman lo teci in gim tuak pelmawh ding a, zuaugen mi in sihna thuak ding hi.</row>
		<row book="20" chapter="19" verse="22" tag="">[22] Duhhopna pen mindaina hi a, zuau gen pa hihna sangin mizawng hihna hoihzaw lai hi.</row>
		<row book="20" chapter="21" verse="6" tag="">[6] Zuaugenna tawh hauhnate beimang pak a, sihna khuk sung hong tunpih hi.</row>
		<row book="49" chapter="4" verse="22-23" tag="">[22] Zuauna lungsim in a suksiat khitsa, nidangin na nuntakna ngei uh ahi na pianlui uh paikhia unla, [23] na lungsim uh le na ngaihsutna uh thaksuak sak un.</row>
		<row book="54" chapter="2" verse="14" tag="">[14] Adam in khemna thuak masa lo a, numei in thuakin a khial masa a suak hi.</row>
		<row book="54" chapter="4" verse="1" tag="">[1] Nidang ciangin a upna panun mi pawlkhat pialin, zuauthu gente le dawi thu a kigente a zuih nading uh Kha Siangtho in teltakin a gen hi.</row>
		<row book="55" chapter="3" verse="13" tag="">[13] migilote le thuthei kineihin mi khem theite zong siattat semsemin, amaute in mi khemkhemin, amaute mah in zong khemna a thuak ding mah uh ahi hi.</row>
		<row book="60" chapter="3" verse="10" tag="">[10] Bang hang hiam cih leh Lai Siangtho in, “Nuntak nuam deihin, hunhoih a zang nuamte in kamsia pau kei uh hen la, zuauthu gen kei ta uh hen.</row>
		<row book="62" chapter="1" verse="5-6" tag="">[5] Ama kiang panin za-in note tungah ka hong gen uh thu in: Pasian, khuavak hi a, khuamial tawh kizopna themkhat zong nei het lo hi. [6] Tua ahih manin Pasian tawh ka kipawl hi, ci napi-in khuamial tawh kisai gamtatnate i gamtat le i kampauna le i gamtatna tawh zuauthu a gen ihi hi.</row>
		<row book="62" chapter="2" verse="4" tag="">[4] Mi khatpeuh in, “Pasian ka thei hi,” ci napi-in a thupiaknate a zuih kei leh tua mi a zuaugen mi hi a, a thutak lo mi ahi hi.</row>
		<row book="62" chapter="3" verse="7" tag="">[7] Ka it tate aw, mite’ khemsa-in ta kei un. Khrih a thuman ahih mah bangin a manin a gamtate khempeuh a thuman ahi hi.</row>
		<row book="66" chapter="3" verse="9" tag="">[9] Jew mi hi lo napi-in Jew mi hi ung, ci-in zuau a gen Satan’ pawlte, note’ mai-ah hong paisakin na khephung uhah ka boksak ding a, note ka hong itna thu amaute ka theisak ding hi.</row>
		<row book="66" chapter="20" verse="10" tag="">[10] Amaute a khem Satan pen ganhing le kamsang zuau pa a omna mun, kat a kikhulna meiphualpi sungah kilawn a, a sun a zanin tua lai munah amaute in gimna a thuak tawntung ding uh ahi hi.</row>
		<row book="66" chapter="21" verse="8" tag="">[8] Ahi zongin a meidawite, a lehtatte, a lampialte, mi thatte, a paktatte, aisante, milim biate, le zuaugente om nading mun pen sihna nihna ahi kat a kikhulna meiphualpi kuang sung ahi hi,” a ci hi.</row>
		<row book="66" chapter="22" verse="14-15" tag="">[14] Khuapi kulhkongpi sungah a luttheih nading le nuntakna singgah a nektheih nadingun a puan uh a siangin a sawp mite, mi hampha ahi uh hi. [15] Ahi zongin a lampial mite, aisan mite, a paktat mite, mi thatte, milim biate, le zuaugen nuamsa-in zuau a gengen mite, khuapi pualamah a om uh hi.</row>
	</category>
</eba>